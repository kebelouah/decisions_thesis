<html><body><h1>Αριθμός Απόφασης 167/2018</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=4155<br/><div class="content"><div class="content-inner">
 <article id="post-4155" class="entry entry-single post-4155 post type-post status-publish format-standard hentry category-24 category-18">
  <h1 class="entry-title entry--item h2">Αριθμός Απόφασης 167/2018</h1>
  <div class="entry-content entry--item">
   <div class="printomatic pom-small-black " id="id1110" data-print_target="article"></div>
   <p style="text-align: center;"><strong>ΕΦΕΤΕΙΟΝ ΠΕΙΡΑΙΩΣ</strong></p>
   <p style="text-align: center;"><strong>Αριθμός αποφάσεως</strong><strong>&nbsp;</strong><strong>167</strong><strong>/2018</strong></p>
   <p style="text-align: center;"><strong>ΤΟ ΜΟΝΟΜΕΛΕΣ ΕΦΕΤΕΙΟΝ ΠΕΙΡΑΙΩΣ&nbsp; </strong></p>
   <p>Αποτελούμενον από τον Δικαστή Παναγιώτη Χουζούρη, Εφέτην, ο οποίος ωρίσθη υπό του Προέδρου του Τριμελούς Συμβουλίου Διευθύνσεως του Εφετείου Πειραιώς, και από την Γραμματέα Γ.Λ..</p>
   <p style="text-align: center;"><strong>ΜΕΛΕΤΗΣΕ ΤΗΝ ΔΙΚΟΓΡΑΦΙΑ</strong></p>
   <p style="text-align: center;"><strong>ΕΣΚΕΦΘΗ ΚΑΤΑ ΤΟΝ ΝΟΜΟ</strong></p>
   <p><strong>Α)</strong> Η κρινομένη έφεσις (υπ’ αριθ. καταθ.&nbsp; ….. /4-12-2015) των εναγομένων κατά της υπ’ αριθ. 4009/2015 αποφάσεως ειδικής διαδικασίας του άρθρου 681Δ΄ ΚΠολΔ του Μονομελούς Πρωτοδικείου Πειραιώς (επιδοθείσης την 20ή Νοεμβρίου 2015), αρμοδίως εισαγομένη, κατ’ άρθρον 19 ΚΠολΔ, προς συζήτησιν ενώπιον του παρόντος Δικαστηρίου, έχει ασκηθεί νομοτύπως και εμπροθέσμως (άρθρα 495§1, 144§1, 511, 513§1περ.β και 518§1 ΚΠολΔ). Έχει δέ κατατεθεί το εκ του άρθρου 495§4εδ.α΄&amp;β΄ ΚΠολΔ (όπως ίσχυσε μετά την προσθήκην της 4<sup>ης</sup> παραγράφου διά του άρθρου 12§2 Ν. 4055 /2012 και την προσθήκην νέου δευτέρου εδαφίου αυτής διά του άρθρου 93§1 Ν. 4139 /2013) οριζόμενον παράβολον εκ διακοσίων (200) ευρώ (βλ. υπ’ αριθ. ……….΄ παράβολα του Δημοσίου και υπ’ αριθ. ………… παράβολα ΤΑ.Χ.ΔΙ.Κ.). Κρίνεται, επομένως, τυπικώς δεκτή και πρέπει να εξετασθεί περαιτέρω κατά την αυτήν διαδικασίαν ως προς το παραδεκτόν και το νόμω και ουσία βάσιμον των κατ’ ιδίαν λόγων αυτής.</p>
   <p><strong>Β)</strong> Διά της υπ’ αριθ. καταθ. …….. /28-2-2014 αγωγής ενώπιον του Μονομελούς Πρωτοδικείου Πειραιώς το πρώτον ενάγον σωματείον και ο δεύτερος ενάγων ισχυρίσθησαν ότι διά συκοφαντικού δημοσιεύματος συνταχθέντος υπό του τρίτου εναγομένου δημοσιογράφου και δημοσιευθέντος διά της κατονομαζομένης εφημερίδος, της οποίας διευθυντής τυγχάνει ο δεύτερος εναγόμενος και ιδιοκτήτρια η πρώτη εναγομένη μονοπρόσωπη εταιρεία περιορισμένης ευθύνης επήλθεν εκ προθέσεως προσβολή της (νομικής) προσωπικότητος του πρώτου ενάγοντος και της (φυσικής) προσωπικότητος του δευτέρου ενάγοντος και ότι εκ της παρανόμου και υπαιτίου πράξεως των αντιδίκων υπέστησαν ηθική βλάβην. Εζήτησαν δέ να υποχρεωθούν η πρώτη εναγομένη και οι δεύτερος και τρίτος εναγόμενοι αφ’ ενός να καταβάλουν εις ολόκληρον προς έκαστον τούτων διά χρηματικήν ικανοποίησιν της ηθικής βλάβης αυτών χρηματικόν ποσόν 60.000 ευρώ νομιμοτόκως από της επιδόσεως της αγωγής και αφ’ ετέρου να δημοσιεύσουν περίληψιν της εκδοθησομένης αποφάσεως εις το αντίστοιχο φύλλον εφημερίδος δημοσιεύσεως του συκοφαντικού δημοσιεύματος και επί πλέον να καθορισθεί χρηματική ποινή 6.000 ευρώ δι’ εκάστην ημέραν καθυστερήσεως συντελέσεως της ως άνω δημοσιεύσεως. Επί της ως άνω αγωγής εξεδόθη η εκκαλουμένη απόφασις, διά της οποίας η αγωγή απερρίφθη κατά το μέρος ασκήσεως αυτής υπό του πρώτου ενάγοντος σωματείου και έγινε δεκτή εν μέρει ως βάσιμος και κατ’ ουσίαν κατά το μέρος ασκήσεως αυτής υπό του δευτέρου ενάγοντος. Κατά του κεφαλαίου της ως άνω αποφάσεως, διά του οποίου έγινε εν μέρει δεκτή η αγωγή κατά το μέρος ασκήσεως αυτής υπό του δευτέρου ενάγοντος παραπονούνται η (πρώτη) εκκαλούσα και οι (δεύτερος και τρίτος) εκκαλούντες, οι οποίοι διά λόγους αναγομένους εις πλημμελή εκτίμησιν των αποδείξεων ζητούν μετ’ εξαφάνισιν του δυσμενούς δι’ αυτούς κεφαλαίου της εκκαλουμένης την ολοκληρωτικήν απόρριψιν της αγωγής.</p>
   <p><strong>Γ)</strong> Διά των άρθρων 10, 12§§1,2&amp;3εδ.α΄ και 18§1εδ.α΄ Ν. 2731 /1999 (αναφορικώς προς το πλαίσιον χρηματοδοτήσεως και συνεργασίας μετά μη κυβερνητικών οργανώσεων εις τον τομέα αρμοδιότητος του υπουργείου εξωτερικών) ορίζεται ότι το υπουργείον εξωτερικών τυγχάνει αρμόδιο διά τον συντονισμόν των δράσεων των εκτελουμένων υπό μη κυβερνητικών οργανώσεων (ΜΚΟ) και αποβλεπουσών εις αναπτυξιακούς σκοπούς ή την παροχήν επειγούσης ανθρωπιστικής ή επισιτιστικής βοηθείας εν περιπτώσει φυσικών καταστροφών ή άλλων εκτάκτων καταστάσεων. Δημόσιοι φορείς εκτελέσεως προγραμμάτων αναπτυξιακής συνεργασίας, εις τους οποίους διατίθενται εκ του κρατικού προϋπολογισμού πιστώσεις προς εκτέλεσιν των προγραμμάτων αυτών, επιτρέπεται να χρηματοδοτούν προγράμματα μη κυβερνητικών οργανώσεων διά την παροχήν βοηθείας, όπως αυτή ορίζεται εν τω άρθρω 10 υπό τις προϋποθέσεις, πρώτον να έχει υποβληθεί αναλυτική πρότασις διά τους στόχους του προγράμματος παροχής βοηθείας, σχέδιον προϋπολογισμού δαπάνης, καθώς και λεπτομερές σχέδιον δράσεως και χρονοδιάγραμμα διά την εκτέλεσιν του προγράμματος, δεύτερον να υπάρχει η κατάλληλη υποδομή και τρίτον το πρόγραμμα να τυγχάνει πραγματοποιήσιμον. Μη κυβερνητικές οργανώσεις χρηματοδοτούμενες εκ του κρατικού προϋπολογισμού διά την εκτέλεσιν συγκεκριμένων προγραμμάτων βοηθείας υποχρεούνται κατά το πέρας εκάστου προγράμματος να προβαίνουν εις την υποβολήν λεπτομερών εκθέσεων περί της εκτελέσεως του προγράμματος και δικαιολογητικών διά τις γενόμενες δαπάνες απολογιστικώς και διά το σύνολον των δαπανών, λαμβανομένων υπ’ όψιν και των επικρατουσών συνθηκών εις την χώραν αποστολής. Μέχρι του τέλους του έτους 1999 η Υ.Δ.Α.Σ. μέσω της Επιτροπής Αξιολογήσεως και Πιστοποιήσεως υποχρεούται να εκπονήσει ειδικόν ενημερωτικόν οδηγόν, εντός του οποίου θα περιλαμβάνονται οι απαιτούμενες προϋποθέσεις και τα κριτήρια διά την χρηματοδότησιν των μη κυβερνητικών οργανώσεων από πόρους του κρατικού προϋπολογισμού. Ιδρύεται, ως ανεξάρτητη υπηρεσία του Υπουργείου Εξωτερικών, Υπηρεσία Διεθνούς Αναπτυξιακής Συνεργασίας (Υ.Δ.Α.Σ.), της οποίας γενική αρμοδιότης τυγχάνει η εποπτεία, ο συντονισμός και η προώθησις των δράσεων και προγραμμάτων επειγούσης ανθρωπιστικής, επισιτιστικής ή άλλης μορφής βοηθείας, καθώς και βοηθείας αναδιαρθρώσεως και αποκαταστάσεως των αναπτυσσομένων χωρών, οι οποίες προωθούνται μέσω μη κυβερνητικών οργανώσεων (βλ. ΣτΕ 3507 /2015, ΤΝΠΔΣΑ και ΣτΕ 44354 /2014, ΤΝΠΔΣΑ). Εξ άλλου, διά των άρθρων 1, 3(§§1,2&amp;3), 4§§(1,2,4,5,6,7,8&amp;9), 5, 6, 7, 8, 9(§§1,2,3&amp;4), 11 και 13 Ν. 2716 /1999 [όπως η 5<sup>η</sup> παράγραφος και οι 6<sup>η</sup>, 7<sup>η</sup>, 8<sup>η</sup> και 9<sup>η</sup> παράγραφοι του άρθρου 4 αντικατεστάθη και προσετέθησαν αντιστοίχως διά του άρθρου 27§§1&amp;3 Ν. 4213 /9-12-2013 (ΦΕΚ Α΄ 261 /9-12-2013), το πρώτο εδάφιον της 4<sup>ης</sup> παραγράφου του άρθρου 5 αντικατεστάθη διά του άρθρου 21 Ν. 3868 /2010, το εδάφιον εις το τέλος του πρώτου εδαφίου της 3<sup>ης</sup> παραγράφου του άρθρου 9 προσετέθη διά του άρθρου 22§4 Ν. 4025 /2011, τα δεύτερον, τρίτον, τέταρτον και πέμπτον εδάφια αφ’ ενός και το έκτον εδάφιον αφ’ ετέρου της 3<sup>ης</sup> παραγράφου του άρθρου 11 και η 7<sup>η</sup> παράγραφος αυτού προσετέθησαν αντιστοίχως διά των άρθρων 11 Ν. 3754 /2009 και 20§2 Ν. 3580 /2007 και 11 Ν. 3754 /2009 και η 5<sup>η</sup> παράγραφος του άρθρου 13 αντικατεστάθη διά του άρθρου 20§3 Ν. 3580 /2007] ορίζεται αναφορικώς προς τον τομέα ψυχικής υγείας του Υπουργείου Υγείας ότι το κράτος έχει την ευθύνη διά την παροχήν υπηρεσιών ψυχικής υγείας, οι οποίες έχουν ως σκοπόν την πρόληψιν, διάγνωσιν, θεραπείαν, περίθαλψιν και ψυχοκοινωνικήν αποκατάστασιν και κοινωνικήν επανένταξιν ενηλίκων, παίδων και εφήβων μετά ψυχικών διαταραχών αυτιστικού τύπου και μαθησιακών προβλημάτων (1§1). Οι υπηρεσίες ψυχικής υγείας διαρθρώνονται, οργανώνονται, αναπτύσσονται και λειτουργούν συμφώνως προς τις διατάξεις του παρόντος νόμου βάσει των αρχών της τομεοποιήσεως και της κοινοτικής ψυχιατρικής, της προτεραιότητος της πρωτοβαθμίου φροντίδος, της εξωνοσοκομειακής περιθάλψεως, της αποϊδρυματοποιήσεως, της ψυχοκοινωνικής αποκαταστάσεως και κοινωνικής επανεντάξεως, καθώς και της πληροφορήσεως και της εθελοντικής αρωγής της κοινότητος εις την προαγωγήν της ψυχικής υγείας (1§2). Οι υγειονομικές περιφέρειες διαιρούνται βάσει κριτηρίων γεωγραφικών και πληθυσμιακών σε τομείς ψυχικής υγείας (Το.Ψ.Υ.), στους οποίου εντάσσονται μονάδες ψυχικής υγείας, οι οποίες οργανώνονται κατά τις διατάξεις του παρόντος νόμου (3§1). Δι’ αποφάσεως του υπουργού υγείας και προνοίας μετά γνώμην του Κ.Ε.Σ.Υ. καθορίζονται τα όρια, η περιοχή και η έδρα εκάστου τομέως ψυχικής υγείας εντός έξι μηνών από της δημοσιεύσεως του παρόντος. Διά της αυτής ή ομοίας αποφάσεως γίνεται: α) η σύστασις τομέως ψυχικής υγείας (Το.Ψ.Υ.) εις έκαστον νομόν ή σε ευρυτέραν περιοχήν, β) η σύστασις εντός της Αττικής και του νομού Θεσσαλονίκης, καθώς και εντός οποίου νομού απαιτείται εκ των συνθηκών αριθμός περισσοτέρων του ενός τομέων ψυχικής υγείας ενηλίκων. Εντός της Αττικής, του νομού Θεσσαλονίκης και εντός οποίου νομού απαιτείται εκ των συνθηκών ιδρύονται και τομείς ψυχικής υγείας παίδων και εφήβων (Το.Ψ.Υ.Π.Ε.), γ) η υπαγωγή των μη διαθετόντων επαρκείς μονάδες ψυχικής υγείας τομέων ψυχικής υγείας σε ομόρους ή μη τομείς ψυχικής υγείας της αυτής υγειονομικής περιφερείας και δ) η υπαγωγή των μη διαθετόντων επαρκείς μονάδες ψυχικής υγείας τομέων ψυχικής υγείας σε ομόρους ή μη τομείς ψυχικής υγείας διαφορετικής υγειονομικής περιφερείας τομέων ψυχικής υγείας (3§2). Δι’ αποφάσεως του υπουργού υγείας και προνοίας και του τυχόν κατά περίπτωσιν συναρμοδίου υπουργού ορίζονται οι μονάδες ψυχικής υγείας, οι οποίες εντάσσονται και λειτουργούν εντός εκάστου τομέως ψυχικής υγείας. Οι μονάδες αυτές είναι: α) οι μονάδες ψυχικής υγείας των νοσοκομείων των ΝΔ 2592 /1953 και Ν. 1397 /1983, οι μονάδες ψυχικής υγείας των νομικών προσώπων ιδιωτικού δικαίου μη κερδοσκοπικού χαρακτήρος, καθώς και οι βάσει του παρόντος νόμου ιδρυόμενοι κοινωνικοί συνεταιρισμοί περιορισμένης ευθύνης και β) τα πανεπιστημιακά ψυχιατρικά νοσοκομεία και οι μονάδες ψυχικής υγείας των νομικών προσώπων δημοσίου δικαίου ή των οργανισμών τοπικής αυτοδιοικήσεως (3§3). Οι μονάδες ψυχικής υγείας (Μ.Ψ.Υ.) είναι τα κέντρα ψυχικής υγείας, τα ιατροπαιδαγωγικά κέντρα (ήδη μετανομασθέντα εις κοινοτικά κέντρα ψυχικής υγείας παίδων και εφήβων δυνάμει του άρθρου 67 Ν. 4486 /2017), τα πολυδύναμα ψυχιατρικά ιατρεία, τα πολυδύναμα ιατροπαιδαγωγικά ιατρεία, οι κινητές μονάδες, τα ψυχιατρικά τμήματα ενηλίκων ή παίδων και εφήβων των γενικών νομαρχιακών ή περιφερειακών νοσοκομείων, οι πανεπιστημιακές ψυχιατρικές κλινικές ενηλίκων, παίδων και εφήβων, τα πανεπιστημιακά ψυχιατρικά νοσοκομεία, τα πανεπιστημιακά ινστιτούτα (ιδρύματα) ψυχικής υγείας και οι πανεπιστημιακές μονάδες αντικειμένου ψυχικής υγείας, τα ψυχιατρικά νοσοκομεία ή παιδοψυχιατρικά νοσοκομεία, οι ιδιωτικές κλινικές, τα κέντρα εξειδικευμένης περιθάλψεως, οι μονάδες ψυχοκοινωνικής αποκαταστάσεως, τα ειδικά κέντρα ή οι ειδικές μονάδες κοινωνικής επανεντάξεως και οι κοινωνικοί συνεταιρισμοί περιορισμένης ευθύνης (4§1). Δι’ αποφάσεως του υπουργού υγείας και προνοίας μετά γνώμην του Κ.Ε.Σ.Υ. δύναται να ορίζονται και λοιπές μονάδες ψυχικής υγείας διά την καταλληλοτέραν παροχήν υπηρεσιών ψυχικής υγείας και την καλύτερην εξυπηρέτησιν των αναγκών ψυχικής υγείας του πληθυσμού συμφώνως προς το άρθρον 1 του παρόντος νόμου. Δι’ αποφάσεως του υπουργού υγείας και προνοίας και του κατά περίπτωσιν συναρμοδίου υπουργού καθορίζονται οι προϋποθέσεις, ο τρόπος οργανώσεως και λειτουργίας και πάσα λεπτομέρεια εφαρμογής (4§2). Οι μονάδες ψυχικής υγείας οιασδήποτε μορφής υπάγονται εις την εποπτείαν του υπουργείου υγείας και προνοίας ως προς τον τρόπον παροχής ψυχιατρικών και κοινωνικών υπηρεσιών ψυχικής υγείας, τον τρόπον ασκήσεως του ιατρικού, νοσηλευτικού, επιστημονικού και εκπαιδευτικού έργου και γενικώς τον τρόπον λειτουργίας αυτών (4§4). Διά τις μονάδες ψυχικής υγείας τις συσταθείσες από νοσοκομεία των ΝΔ 2592 /1953 και Ν. 1397 /1983 ή από μονάδες ψυχικής υγείας ανήκουσες σε νομικά πρόσωπα δημοσίου δικαίου ή νομικά πρόσωπα ιδιωτικού δικαίου μη κερδοσκοπικού χαρακτήρος, τα οποία επιχορηγούνται εν όλω ή εν μέρει αμέσως ή εμμέσως από το δημόσιο, η εποπτεία εκτείνεται εις τον τρόπον διοικήσεως, την οικονομικήν διαχείρισιν αυτών, και τις υπ’ αυτών προς τον πληθυσμόν παρεχόμενες υπηρεσίες ψυχικής υγείας. Διά τις ανάγκες αποτελεσματικής εποπτείας και ελέγχου πάσης μορφής των μονάδων ψυχικής υγείας της παρούσης παραγράφου η καθ’ ύλην αρμοδία διεύθυνσις ψυχικής υγείας του υπουργείου υγείας τηρεί έντυπο και ηλεκτρονικό αρχείο, το οποίο περιέχει δεδομένα αφορώντα εις τις μονάδες ψυχικής υγείας και τους διά των υπηρεσιών αυτών ωφελουμένους. Συγκεκριμένως, διά τις μονάδες ψυχικής υγείας τηρούνται εις το υπουργείον υγείας κατ’ ελάχιστον στοιχεία περί της συστάσεως, οργανώσεως και λειτουργίας των μονάδων, αναλυτικά στοιχεία εργαζομένων, καθώς και οικονομικά στοιχεία πάσης μορφής, ενώ διά τους ωφελουμένους και δή προκειμένου να καθίσταται δυνατή η προς αυτούς σχετιζομένη πάσης μορφή επιχορήγησις ή πληρωμή εν όλω ή εν μέρει αμέσως ή εμμέσως από το δημόσιο, πρέπει να τηρούνται κατ’ ελάχιστον στοιχεία ταυτοποιήσεως των ωφελουμένων (ΑΜΚΑ), δημογραφικά στοιχεία, στοιχεία διενεργουμένων θεραπευτικών ή μη πράξεων συσχετιζομένων τόσον προς πληρωμές και επιχορηγήσεις του δημοσίου ως άνω όσον και προς τους παρέχοντας τις υπηρεσίες αυτές εργαζομένους. Οι μονάδες του πρώτου εδαφίου του παρόντος άρθρου υποχρεούνται εις την τήρησιν των κατ’ ελάχιστον εις το προηγούμενον εδάφιον αναφερομένων στοιχείων εις διακριτά έντυπον και ηλεκτρονικόν αρχεία εντός της έδρας της μονάδος, τα οποία πρέπει να διατίθενται σε επιτοπίους ελέγχους και, εφ’ όσον ζητούνται, πρέπει να αποστέλλονται εντύπως και ηλεκτρονικώς εις το υπουργείον υγείας, προκειμένου να καθίσταται δυνατή η επεξεργασία αυτών και η εν συνεχεία καταβολή πάσης μορφής επιχορηγήσεως ή πληρωμής εν όλω ή εν μέρει αμέσως ή εμμέσως από το δημόσιο σχετιζομένη προς πάντα ωφελούμενον (4§5). Υπεύθυνος επεξεργασίας των ως άνω τηρουμένων στοιχείων εντός του υπουργείου υγείας ορίζεται η καθ’ ύλην αρμοδία διεύθυνσις ψυχικής υγείας του υπουργείου υγείας. Αποδέκτες των αναγκαίων δεδομένων προσωπικού χαρακτήρος διά την εγκυρότητα των στοιχείων ταυτοποιήσεως των ωφελουμένων (ΑΜΚΑ) ορίζονται ο εθνικός οργανισμός παροχής υπηρεσιών υγείας και η ……….., τα οποία σχετίζονται προς την καταβολήν επιχορηγήσεως ή πληρωμής πάσης μορφής από το δημόσιο προς τις μονάδες ψυχικής υγείας (4§6). Σκοπός της επεξεργασίας των κατ’ ελάχιστον τηρουμένων πάσης μορφής στοιχείων, ως άνω, τυγχάνει η προάσπισις του δημοσίου συμφέροντος, η προστασία της ψυχικής υγείας του πληθυσμού μέσω της διασφαλίσεως εγκύρου και αποτελεσματικού πλαισίου εποπτείας και ελέγχου, προκειμένου να καθίσταται δυνατή η πάσης μορφής επιχορήγησις εν όλω ή εν μέρει αμέσως ή εμμέσως από το δημόσιον σχετιζομένη προς θεραπευτικήν ή μη πράξιν ανά ωφελούμενον (4§7). Ο χρόνος τηρήσεως των ως άνω δεδομένων από τον υπεύθυνον επεξεργασίας διέπεται από τις διατάξεις περί τηρήσεως αρχείου δημοσίων υπηρεσιών (4§8). Οι μονάδες της 5<sup>ης </sup>παραγράφου του παρόντος άρθρου υποχρεούνται εις την τήρησιν στοιχείων, όπως αυτά ορίζονται εν τη ιδία παραγράφω μέσω πληροφοριακού συστήματος. Προς τον σκοπόν τούτον η διεύθυνσις ψυχικής υγείας σχεδιάζει και λειτουργεί πληροφοριακό σύστημα παρακολουθήσεως μονάδων ψυχικής υγείας. Δι’ αποφάσεως του υπουργού υγείας καθορίζονται τα στοιχεία, τα οποία οφείλουν οι μονάδες ψυχικής υγείας να τηρούν ηλεκτρονικώς μέσω του ως άνω πληροφοριακού συστήματος, καθώς και οι κυρώσεις, τις οποίες επισύρει η μη τήρησις ή η πλημμελής τήρησις αυτών. Διά της ιδίας αποφάσεως ρυθμίζονται, ειδικώτερον, τεχνικά ή λεπτομερειακά θέματα τηρήσεως και επεξεργασίας στοιχείων και δεδομένων τόσον εις έντυπον όσον και εις ηλεκτρονική μορφήν&nbsp; και γενικώτερον πάν οργανωτικόν και τεχνικό μέτρο διά την ασφάλειαν της επεξεργασίας των δεδομένων, καθώς και πάν θέμα απτόμενον των διενεργουμένων ελέγχων των μονάδων ψυχικής υγείας (4§9). Η χρήσις των όρων «κέντρα ψυχικής υγείας», «ιατροπαιδαγωγικά κέντρα», «πολυδύναμα ψυχιατρικά ιατρεία», πολυδύναμα ιατροπαιδαγωγικά ιατρεία», «υπηρεσίες νοσηλείας και ειδικής φροντίδος ψυχικής υγείας κατ’ οίκον», «φιλοξενούσες οικογένειες», «κέντρα εξειδικευμένης περιθάλψεως» εν συνδυασμώ ή μη προς οιονδήποτε άλλον τίτλον ή επωνυμίαν γίνεται αποκλειστικώς διά υπηρεσίες ψυχικής υγείας παρεχόμενες από το δημόσιο συμφώνως προς τις διατάξεις του παρόντος νόμου. Η χρήσις των ως άνω όρων σε τίτλον ή επωνυμίαν από οιοδήποτε τρίτο φυσικόν ή νομικόν πρόσωπον απαγορεύεται. Εις την απαγόρευσιν υπάγονται άπαντα τα φυσικά ή νομικά πρόσωπα ιδιωτικού δικαίου κερδοσκοπικού ή μη χαρακτήρος, τα οποία εποπτεύονται ή μη από το υπουργείον υγείας και προνοίας. Εφ’ όσον τα ανωτέρω νομικά πρόσωπα έχουν ήδη χρησιμοποιήσει τίτλους μετά των συγκεκριμένων όρων, υποχρεούνται να αφαιρέσουν τους όρους από τον τίτλον αυτών εντός χρονικού διαστήματος έξι μηνών από της δημοσιεύσεως του παρόντος. Δι’ αποφάσεως του υπουργού υγείας και προνοίας οι παραβάτες τιμωρούνται διά προστίμου και εν περιπτώσει μη συμμορφώσεως αυτών εντός νέας προθεσμίας δι’ αφαιρέσεως της αδείας λειτουργίας [4§12 (πρώην 6 αναριθμηθείσα ως άνω διά του άρθρου 27§2 Ν. 4213 /2013)]. Τα κέντρα ψυχικής υγείας και τα ιατροπαιδαγωγικά κέντρα ιδρύονται διά κοινής αποφάσεως των υπουργών εσωτερικών, δημοσίας διοικήσεως και αποκεντρώσεως, οικονομικών και υγείας και προνοίας μετά γνώμην του Κ.Ε.ΣΥ. και πρότασιν της κατά τόπον αρμοδίας τομεακής επιτροπής ψυχικής υγείας ως αποκεντρωμένες οργανικές μονάδες των νοσοκομείων των ΝΔ 2592 /1953 και ν. 1397 /1983. Διά της αυτής ή ομοίας αποφάσεως συνίστανται και οι θέσεις προσωπικού των μονάδων αυτών. Τα πανεπιστημιακά ψυχιατρικά νοσοκομεία δύνανται να αναπτύσσουν κέντρα ψυχικής υγείας και ιατροπαιδαγωγικά κέντρα, τα οποία συνίστανται διά κοινής αποφάσεως των υπουργών εσωτερικών, δημοσίας διοικήσεως και αποκεντρώσεως, οικονομικών, υγείας και προνοίας και εθνικής παιδείας και θρησκευμάτων (5§1). Δι’ αποφάσεως των υπουργών εσωτερικών, δημοσίας διοικήσεως και αποκεντρώσεως και οικονομικών καθώς και της κατά τόπον τομεακής επιτροπής ψυχικής υγείας, εις όσες περιοχές δεν λειτουργούν κέντρα ψυχικής υγείας ή ιατροπαιδαγωγικά κέντρα, δύναται να συνίστανται πολυδύναμα ψυχιατρικά ιατρεία ή πολυδύναμα ιατροπαιδαγωγικά ιατρεία ως αποκεντρωμένες μονάδες των κέντρων ψυχικής υγείας ή των ιατροπαιδαγωγικών κέντρων του αντιστοίχου τομέως ψυχικής υγείας και οι θέσεις του προσωπικού αυτών (5§2). Διά προεδρικού διατάγματος εκδιδομένου μετά πρότασιν των υπουργών εσωτερικών, δημοσίας διοικήσεως και αποκεντρώσεως, οικονομικών και υγείας και προνοίας καθορίζεται ενιαίον πλαίσιον οργανώσεως των κέντρων ψυχικής υγείας και των ιατροπαιδαγωγικών κέντρων αναλόγως του εξυπηρετουμένου πληθυσμού και των τυχόν γεωγραφικών ιδιαιτεροτήτων του τομέως ψυχικής υγείας (5§3). Εντός των κέντρων ψυχικής υγείας, ιατροπαιδαγωγικών κέντρων, πολυδυνάμων ψυχιατρικών ιατρείων και πολυδυνάμων ιατροπαιδαγωγικών ιατρείων δύνανται να λειτουργούν τμήματα βραχείας ή μέσης διαρκείας νοσηλείας δυναμικότητος έως δώδεκα κλινών, καθώς και κέντρα παρεμβάσεως εις την κρίσιν. Δι’ αποφάσεως του υπουργού υγείας και προνοίας ορίζονται οι μονάδες οι αναπτύσσουσες τμήματα βραχείας ή μερικής νοσηλείας, τα κριτήρια, οι συνθήκες, οι προϋποθέσεις λειτουργίας και η στελέχωσις των τμημάτων αυτών (5§4). Παρέχονται υπηρεσίες νοσηλείας ή ειδικής φροντίδος ψυχικής υγείας κατ’ οίκον από τα νοσοκομεία των ΝΔ 2592 /1953 και Ν. 1397 /1983, τα πανεπιστημιακά ψυχιατρικά νοσοκομεία ή από τις μονάδες ψυχικής υγείας του άρθρου 5 του παρόντος νόμου. Δι’ αποφάσεως του υπουργού υγείας και προνοίας εκδοτέας εντός εννέα μηνών από της δημοσιεύσεως του παρόντος νόμου καθορίζονται οι προϋποθέσεις, οι κατηγορίες των προσώπων μετά ψυχικών διαταραχών, ο τρόπος και η διαδικασία παροχής των υπηρεσιών αυτών, καθώς και πάσα λεπτομέρεια διά την εφαρμογήν του παρόντος άρθρου (6). Οι κινητές μονάδες ψυχικής υγείας συνίστανται δι’ αποφάσεως του υπουργού υγείας και προνοίας και του κατά περίπτωσιν συναρμοδίου υπουργού εκδιδομένης μετά πρότασιν της κατά τόπον αρμοδίας τομεακής επιτροπής ψυχικής υγείας ως μονάδες νοσοκομείων των ΝΔ 1592 /1953 και Ν. 1397 /1983, πανεπιστημιακών ψυχιατρικών νοσοκομείων, πανεπιστημιακών ινστιτούτων ψυχικής υγείας και πανεπιστημιακών μονάδων αντικειμένου ψυχικής υγείας ή ως μονάδες των μονάδων ψυχικής υγείας του άρθρου 5§1 του παρόντος νόμου διά την εξυπηρέτησιν των αναγκών ψυχικής υγείας περιοχών μετά ιδιαιτέρων προβλημάτων προσβάσεως εις τις υπηρεσίες ψυχικής υγείας (7§1). Οι κινητές μονάδες ψυχικής υγείας παρέχουν υπηρεσίες προλήψεως και νοσηλείας ή ειδικής φροντίδος ψυχικής υγείας κατ’ οίκον σε συγκεκριμένο τομέα ψυχικής υγείας. Δι’ αποφάσεως του υπουργού υγείας και προνοίας μετά γνώμην της τομεακής επιτροπής ψυχικής υγείας κινητές μονάδες ψυχικής υγείας δύναται να εξυπηρετούν περισσοτέρους του ενός τομείς ψυχικής υγείας της αυτής ή άλλης υγειονομικής περιφερείας (7§2). Δι’ αποφάσεως του υπουργού υγείας και προνοίας καθορίζονται εντός έξι μηνών από της δημοσιεύσεως του παρόντος ο τρόπος λειτουργίας, η στελέχωσις, καθώς και πάσα λεπτομέρεια εφαρμογής του παρόντος (7§3). Τα κέντρα εξειδικευμένης περιθάλψεως δύνανται να είναι κέντρα ημέρας, νοσοκομεία ημέρας και κέντρα παρεμβάσεως εις την κρίσιν διά ενήλικες, παίδες και εφήβους. Διά κοινής αποφάσεως των υπουργών υγείας και προνοίας, οικονομικών και εσωτερικών, δημοσίας διοικήσεως και αποκεντρώσεως και παντός κατά περίπτωσιν συναρμοδίου υπουργού μετά πρότασιν των αντιστοίχων τομεακών επιτροπών ψυχικής υγείας ορίζονται τα τμήματα, οι μονάδες ή οι υπηρεσίες των αποκεντρωμένων μονάδων των γενικών νοσοκομείων, των ψυχιατρικών νοσοκομείων και των πανεπιστημιακών ψυχιατρικών νοσοκομείων, των πανεπιστημιακών ινστιτούτων ψυχικής υγείας και των πανεπιστημιακών μονάδων αντικειμένου ψυχικής υγείας, οι οποίες λειτουργούν ως κέντρα εξειδικευμένης περιθάλψεως. Διά κοινής αποφάσεως των υπουργών υγείας και προνοίας και εσωτερικών, δημοσίας διοικήσεως και&nbsp; αποκεντρώσεως μετά πρότασιν της αντιστοίχου Τ.Ε.Ψ.Υ. μετατρέπονται τμήμα ή τμήματα ή υπηρεσίες των αποκεντρωμένων μονάδων των νοσοκομείων και ψυχιατρικών νοσοκομείων των ΝΔ 2592 /1953 και Ν. 1397 /1983 σε κέντρα εξειδικευμένης περιθάλψεως. Δι’ αποφάσεως των υπουργών υγείας και προνοίας και εθνικής παιδείας και θρησκευμάτων μετά γνώμην της αντιστοίχου Τ.Ε.Ψ.Υ. και της οικείας ιατρικής σχολής μετατρέπονται τμήμα ή τμήματα ή μονάδες των πανεπιστημιακών ψυχιατρικών νοσοκομείων, των πανεπιστημιακών ινστιτούτων ψυχικής υγείας και των πανεπιστημιακών μονάδων αντικειμένου ψυχικής υγείας σε κέντρα εξειδικευμένης περιθάλψεως. Δι’ αποφάσεως του υπουργού υγείας και του κατά περίπτωσιν συναρμοδίου υπουργού ορίζονται ο τρόπος και πάσα λεπτομέρεια εφαρμογής του παρόντος άρθρου (8). Οι μονάδες ή προγράμματα υπηρεσιών ψυχοκοινωνικής αποκαταστάσεως διά ενήλικες, παίδες και εφήβους είναι τα οικοτροφεία, οι ξενώνες, τα προστατευόμενα διαμερίσματα και οι φιλοξενούσες οικογένειες (9§1). Οι μονάδες ψυχοκοινωνικής αποκαταστάσεως και τα προγράμματα προστατευομένων διαμερισμάτων και φιλοξενουσών οικογενειών έχουν ως σκοπόν την τοποθέτησιν και ψυχιατρικήν παρακολούθησιν εντός χώρου διαβιώσεως, θεραπείας και υποστηρίξεως διά μακρόχρονον ή βραχείαν παραμονήν των μη εχόντων στέγην ή κατάλληλον οικογενειακόν περιβάλλον προσώπων μετά ψυχικών διαταραχών και σοβαρών ψυχοκοινωνικών προβλημάτων κατόπιν αιτήσεως αυτών και συμφώνου γνώμης του θεράποντος ψυχιάτρου ή της θεραπευτικής ψυχιατρικής ομάδος (9§2). Τα οικοτροφεία και οι ξενώνες συνίστανται διά κοινής αποφάσεως των υπουργών εσωτερικών, δημοσίας διοικήσεως και αποκεντρώσεως, οικονομικών, υγείας και προνοίας και του κατά περίπτωσιν συναρμοδίου υπουργού μετά πρότασιν της κατά τόπον αρμοδίας τομεακής επιτροπής ψυχικής υγείας ως αποκεντρωμένες μονάδες νοσοκομείων των ΝΔ 2592 /1953 και Ν. 1397 /1983, των πανεπιστημιακών ψυχιατρικών νοσοκομείων, των πανεπιστημιακών ινστιτούτων ψυχικής υγείας και των πανεπιστημιακών μονάδων αντικειμένου ψυχικής υγείας ή των μονάδων ψυχικής υγείας του άρθρου 5§1 του παρόντος νόμου με σκοπόν την παροχήν ιδίως στεγαστικών, θεραπευτικών, κοινωνικών και πολιτιστικών υπηρεσιών. Οι μονάδες ψυχοκοινωνικής αποκαταστάσεως, οι οποίες συνίστανται και προβλέπονταιι διά του οργανισμού των οικείων νοσοκομείων, δεν συνυπολογίζονται εις τις νοσηλευτικές κλίνες και το επί πλέον προσωπικό διά την λειτουργίαν αυτών υπολογίζεται διά συντελεστού 1,75 επί της συνολικής δυναμικότητος σε φιλοξενουμένους της μονάδος. Ειδικώτερον, τα οικοτροφεία και οι ξενώνες αναπτύσσουν δραστηριότητες κοινωνικής αποκαταστάσεως και συμμετέχουν από κοινού μετ’ άλλων νομικών προσώπων της περιοχής σε δραστηριότητες πολιτιστικές και εκπαιδευτικές, καθώς και κοινωνικής και επαγγελματικής επανεντάξεως. Διά προεδρικού διατάγματος εκδιδομένου κατόπιν προτάσεως των υπουργών εσωτερικών, δημοσίας διοικήσεως και αποκεντρώσεως, οικονομικών και υγείας και προνοίας συνίστανται οι θέσεις προσωπικού των μονάδων αυτών. Δι’ αποφάσεως του υπουργού υγείας και προνοίας και του κατά περίπτωσιν συναρμοδίου υπουργού καθορίζονται οι προϋποθέσεις, ο τρόπος οργανώσεως και λειτουργίας, οι αρχές, η στελέχωσις και πάσα λεπτομέρεια εφαρμογής του παρόντος εντός έξι μηνών από της δημοσιεύσεως. Η τοποθέτησις εις τις μονάδες και τα προγράμματα ψυχοκοινωνικής αποκαταστάσεως και η ψυχιατρική παρακολούθησις παίδων ή εφήβων μετά ψυχικών διαταραχών και σοβαρών ψυχοκοινωνικών προβλημάτων παρέχεται κατόπιν αποφάσεως του αρμοδίου δικαστηρίου. Κατά τις περιπτώσεις αυτές λαμβάνεται υπ’ όψιν η γνώμη του ανηλίκου (9§3). Οι υπηρεσίες ψυχικής υγείας εντός των προγραμμάτων των προστατευομένων διαμερισμάτων παρέχονται από τα νοσοκομεία των ΝΔ 2592 /1953 και Ν. 1397 /1983, τα πανεπιστημιακά ψυχιατρικά νοσοκομεία, τα πανεπιστημιακά ινστιτούτα ψυχικής υγείας και τις πανεπιστημιακές μονάδες αντικειμένου ψυχικής υγείας ή τις μονάδες του άρθρου 5 του παρόντος νόμου δι’ αποφάσεως των διοικητικών συμβουλίων αυτών μετά πρότασιν των τομεακών επιτροπών ψυχικής υγείας προς τον σκοπόν εγκαταστάσεως και ψυχιατρικής παρακολουθήσεως ενηλίκων προσώπων μετά ψυχικών διαταραχών εντός διαμερίσματος ή άλλης μορφής κατοικίας εις την κοινότητα. Εντός των προστατευομένων διαμερισμάτων εγκαθίσταται αριθμός προσώπων μετά ψυχικών διαταραχών μέχρι έξι υπό περιορισμένην εποπτείαν και παροχήν υπηρεσιών ψυχικής υγείας από το προσωπικόν της μονάδος ψυχικής υγείας, εις την οποίαν υπάγονται. Οι υπηρεσίες ψυχικής υγείας εντός των προστατευομένων διαμερισμάτων παρέχονται εις χώρους ανήκοντες εις τα ή μισθωμένους από τα νοσοκομεία των ΝΔ 2592 /1953 και Ν. 1397 /1983, καθώς και τα πανεπιστημιακά ψυχιατρικά νοσοκομεία, τα πανεπιστημιακά ινστιτούτα ψυχικής υγείας και τις πανεπιστημιακές μονάδες αντικειμένου ψυχικής υγείας ή τα ίδια τα πρόσωπα μετά ψυχικών διαταραχών, όπως επίσης και εις χώρους παραχωρουμένους κατά χρήσιν υπό οιουδήποτε νομικού ή φυσικού προσώπου ή δωρουμένους ή κληροδοτουμένους διά τον συγκεκριμένο σκοπόν εις την αντίστοιχη μονάδα ψυχικής υγείας. Δι’ αποφάσεως των υπουργών οικονομικών, υγείας και προνοίας και του κατά περίπτωσιν συναρμοδίου υπουργού εκδιδομένης εντός έξι μηνών από της δημοσιεύσεως του παρόντος νόμου καθορίζονται οι προϋποθέσεις καταβολής χρηματικών ποσών, τα οποία χορηγεί το νοσοκομείον εις τον ασθενή διά την αντιμετώπισιν των δαπανών διαβιώσεως εντός του πλαισίου θεραπευτικής –&nbsp; εκπαιδευτικής διαδικασίας&nbsp; κοινωνικής επανεντάξεως, τα της επιλογής του υπολόγου διαχειρίσεως από την θεραπευτική μονάδα, ο τρόπος οργανώσεως και λειτουργίας, καθώς και πάσα λεπτομέρεια εφαρμογής του παρόντος άρθρου (9§4). Υπηρεσίες αποκαταστάσεως και κοινωνικής – επαγγελματικής επανεντάξεως παρέχονται υπό ενός ή περισσοτέρων τμημάτων ή μονάδων των ψυχιατρικών νοσοκομείων, των πανεπιστημιακών ψυχιατρικών νοσοκομείων και των νοσοκομείων των ΝΔ 2592 /1953 και Ν. 1397 /1983. Τα τμήματα αυτά ορίζονται δι’ αποφάσεως του υπουργού υγείας και προνοίας μετά πρότασιν των αντιστοίχων τομεακών επιτροπών ψυχικής υγείας ενηλίκων ως ειδικά κέντρα κοινωνικής επανεντάξεως. Τα ειδικά κέντρα κοινωνικής επανεντάξεως δύνανται να είναι θεραπευτικές μονάδες αποκαταστάσεως και κέντρα κοινωνικής επανεντάξεως διά ενήλικες, παίδες και εφήβους και κέντρα προεπαγγελματικής εκπαιδεύσεως και επαγγελματικής καταρτίσεως διά ενήλικες και εφήβους. Δι’ αποφάσεως του υπουργού υγείας και προνοίας και του κατά περίπτωσιν συναρμοδίου υπουργού ορίζονται ο τρόπος οργανώσεως και λειτουργίας, οι προϋποθέσεις και οι όροι και πάσα λεπτομέρεια εφαρμογής του παρόντος εντός προθεσμίας εννέα μηνών από της δημοσιεύσεως (10§1). Οι ειδικές μονάδες αποκαταστάσεως και επαγγελματικής επανεντάξεως είναι τα προστατευόμενα εργαστήρια και τα εργαστήρια επαγγελματικής εκπαιδεύσεως διά ενήλικες ή εφήβους ηλικίας δέκα πέντε ετών και άνω μετά χρονίων ψυχικών διαταραχών και σοβαρών ψυχοκοινωνικών προβλημάτων. Τα προστατευόμενα εργαστήρια κα τα εργαστήρια επαγγελματικής εκπαιδεύσεως συνίστανται διά κοινής αποφάσεως των υπουργών εσωτερικών, δημοσίας διοικήσεως και αποκεντρώσεως, οικονομικών, εργασίας και κοινωνικών ασφαλίσεων, υγείας και προνοίας και εθνικής παιδείας και θρησκευμάτων κατά περίπτωσιν μετά πρότασιν της κατά τόπον αρμοδίας τομεακής επιτροπής ψυχικής υγείας ως αποκεντρωμένες μονάδες νοσοκομείων των ΝΔ 2592 /1953 και Ν. 1397 /1983 και των πανεπιστημιακών ψυχιατρικών νοσοκομείων και ως μονάδες των πανεπιστημιακών ινστιτούτων ψυχικής υγείας και των πανεπιστημιακών μονάδων αντικειμένου ψυχικής υγείας. Διά προεδρικού διατάγματος εκδιδομένου κατόπιν προτάσεως των υπουργών εσωτερικών, δημοσίας διοικήσεως και αποκεντρώσεως, οικονομικών και υγείας και προνοίας συνίστανται και οι θέσεις προσωπικού αυτών. Τα προστατευόμενα εργαστήρια και τα εργαστήρια επαγγελματικής εκπαιδεύσεως λειτουργούν εντός χώρων ανηκόντων εις ή μισθωμένων από τα νοσοκομεία των ΝΔ 2592 /1953 και Ν. 1397 /1983 και από τα πανεπιστημιακά ψυχιατρικά νοσοκομεία, όπως και σε χώρους παραχωρουμένους δωρεάν κατά χρήσιν διά τον συγκεκριμένο σκοπόν. Εντός των προστατευομένων εργαστηρίων και των εργαστηρίων επαγγελματικής εκπαιδεύσεως παρέχονται υπηρεσίες διά την απόκτησιν λειτουργικών, μαθησιακών και επαγγελματικών δεξιοτήτων εις τα πρόσωπα μετά χρονίων ψυχικών διαταραχών και σοβαρών ψυχοκοινωνικών προβλημάτων από κατάλληλον προσωπικόν προς τον σκοπό θεραπείας, κοινωνικής επανεντάξεως και τοποθετήσεως αυτών εις την προστατευομένην ελευθέραν αγοράν εργασίας ή σε κοινωνικούς συνεταιρισμούς περιορισμένης ευθύνης ή άλλες μορφές κοινωνικών ή δημοτικών επιχειρήσεων. Δι’ αποφάσεως του υπουργού υγείας και προνοίας και του κατά περίπτωσιν συναρμοδίου υπουργού εκδιδομένης εντός έτους από της δημοσιεύσεως του παρόντος καθορίζονται η οργάνωσις και λειτουργία των προστατευομένων εργαστηρίων και των εργαστηρίων επαγγελματικής εκπαιδεύσεως, οι προϋποθέσεις και τα κριτήρια επιλογής, η στελέχωσις αυτών και πάσα λεπτομέρεια εφαρμογής του παρόντος άρθρου (10§2). Επιτρέπεται η υπό φυσικών ή νομικών προσώπων ιδιωτικού δικαίου κερδοσκοπικού ή μη χαρακτήρος ίδρυσις και λειτουργία (πέραν όσων προβλέπονται εκ των διατάξεων του ΠΔ 247 /1991 και ΠΔ 517 /1991) αποκλειστικώς κέντρων ημέρας, προστατευομένων διαμερισμάτων, οικοτροφείων, ξενώνων, ειδικών κέντρων κοινωνικής επανεντάξεως και ειδικών μονάδων αποκαταστάσεως και επαγγελματικής επανεντάξεως. Επιτρέπεται η υπό νομικών προσώπων ιδιωτικού δικαίου κερδοσκοπικού ή μη χαρακτήρος λειτουργία και κινητών μονάδων ψυχικής υγείας. Το αυτό φυσικόν ή νομικόν πρόσωπον δύναται να λειτουργεί περισσότερες της μιάς μονάδες ψυχικής υγείας. Οι μονάδες αυτές των φυσικών και νομικών προσώπων ιδιωτικού δικαίου εντάσσονται εις τον αντίστοιχον τομέα ψυχικής υγείας (11§1). Η άδεια ιδρύσεως χορηγείται υπό του υπουργού υγείας και προνοίας εντός τριών μηνών από της αποφάσεως σκοπιμότητος, η οποία εκδίδεται μετά γνώμην της αρμοδίας τομεακής επιτροπής ψυχικής υγείας. Δι’ αποφάσεως του υπουργού υγείας και προνοίας, η οποία εκδίδεται εντός έξι μηνών από της δημοσιεύσεως του παρόντος νόμου, καθορίζονται τα κριτήρια, τα οποία πρέπει να πληρούνται διά την έγκρισιν σκοπιμότητος (11§2). Διά ομοίας αποφάσεως εκδιδομένης εντός έξι μηνών από της δημοσιεύσεως του παρόντος νόμου καθορίζονται οι προϋποθέσεις, τα απαιτούμενα δικαιολογητικά, η διαδικασία και πάσα λεπτομέρεια διά την χορήγησιν αδείας ιδρύσεως των μονάδων ψυχικής υγείας του παρόντος άρθρου. Μετά την απόκτησιν της αδείας ιδρύσεως οι μονάδες ψυχικής υγείας δύνανται να συνάπτουν συμβάσεις μετά ασφαλιστικών οργανισμών, διά των οποίων, μεταξύ άλλων, ρυθμίζονται τα απαιτούμενα δικαιολογητικά και η διαδικασία διά την καταβολήν των νοσηλείων από τους ασφαλιστικούς οργανισμούς εις τις μονάδες ψυχικής υγείας. Διά της υπογραφομένης συμβάσεως καθορίζεται ως χρόνος ενάρξεως καταβολής του ενοποιημένου ειδικού (κλειστού) νοσηλίου του άρθρου 13 Ν. 2716 /1999 η επομένη της ημερομηνίας υποβολής της αιτήσεως του φορέως νομικού προσώπου ιδιωτικού δικαίου προς τον ασφαλιστικόν οργανισμόν. Ο ίδιος χρόνος λογίζεται και διά συμβάσεις, οι οποίες έχουν ήδη συναφθεί μετά την έναρξιν ισχύος του Ν. 3580 /2007 και διά των οποίων ωρίσθη χρόνος διαφορετικός του ως άνω αναφερομένου. Η παρούσα ρύθμισις αφορά εις τα φυσικά και νομικά πρόσωπα τόσον του δημοσίου όσον και του ιδιωτικού δικαίου. Οι προϋποθέσεις και η διαδικασία διά την σύναψιν συμβάσεων μεταξύ των μονάδων ψυχικής υγείας και των ασφαλιστικών οργανισμών καθορίζονται διά των αδειών ιδρύσεως των μονάδων ψυχικής υγείας (11§3). Εντός έτους από της λήψεως της σχετικής αδείας ιδρύσεως των ψυχικών μονάδων υγείας της 1<sup>ης</sup> παραγράφου τα (προαναφερόμενα) φυσικά και νομικά πρόσωπα ιδιωτικού δικαίου κερδοσκοπικού ή μη χαρακτήρος υποβάλλουν τα σχετικά δικαιολογητικά διά την λήψιν αδείας λειτουργίας, η οποία χορηγείται διά αποφάσεως του υπουργού υγείας και προνοίας. Εν αντιθέτω περιπτώσει η χορηγηθείσα άδεια ιδρύσεως ανακαλείται αμέσως και επιβάλλονται οι εκ των άρθρων 20 και 21 ΠΔ 247 /1991 (όπως εκάστοτε ισχύει) προβλεπόμενες κυρώσεις. Δι’ αποφάσεως του υπουργού υγείας και προνοίας εκδιδομένης εντός έξι μηνών από της δημοσιεύσεως του παρόντος νόμου καθορίζονται οι διαδικασίες ελέγχου, τα δικαιολογητικά, οι προϋποθέσεις και πάσα άλλη λεπτομέρεια διά την έκδοσιν αδείας λειτουργίας μονάδων ψυχικής υγείας από φυσικά και νομικά πρόσωπα ιδιωτικού δικαίου κερδοσκοπικού ή μη χαρακτήρος (11§4). Δεν επιτρέπεται η χορήγησις αδείας ιδρύσεως και λειτουργίας σε νομικά πρόσωπα, των οποίων οι νόμιμοι εκπρόσωποι, οι διαχειριστές ή τα μέλη του διοικητικού συμβουλίου έχουν καταδικασθεί διά παράβασιν των διατάξεων του ποινικού νόμου, η οποία συνιστά κώλυμα διορισμού εις το δημόσιον ή διά παράβασιν αφορώσαν εις τον νόμον περί ναρκωτικών ή διά εγκλήματα κατά της γενετησίου ελευθερίας. Δεν επιτρέπεται η χορήγησις αδείας ιδρύσεως και λειτουργίας σε νομικά πρόσωπα, των οποίων οι νόμιμοι εκπρόσωποι ή διαχειριστές τυγχάνουν ιατροί ή ψυχολόγοι κλάδου Ε.Σ.Υ. ή επαγγελματίες ψυχικής υγείας έχοντες δημοσιοϋπαλληλικήν ιδιότητα. Δεν επιτρέπεται η χορήγησις αδείας ιδρύσεως, εφ’ όσον δεν υπάρχει σκοπιμότης (11§5). Οι ήδη λειτουργούσες μονάδες ψυχικής υγείας υποχρεούνται να προσαρμοσθούν στις διατάξεις του παρόντος και των εντός έτους από της δημοσιεύσεως αυτού εκδοθησομένων αποφάσεων (11§6). Συνίσταται εντός της γενικής γραμματείας προνοίας του υπουργείου υγείας και κοινωνικής αλληλεγγύης πενταμελής ειδική επιτροπή διοικητικού, οικονομικού – διαχειριστικού ελέγχου (Ε.Δ.Ο.Δ.Ε.) διά τον διοικητικόν, οικονομικό – διαχειριστικόν έλεγχον των μονάδων ψυχικής υγείας, οι οποίες ανήκουν σε φυσικά ή νομικά πρόσωπα ιδιωτικού δικαίου του παρόντος. Τα μέλη της επιτροπής είναι προβεβλημένες προσωπικότητες και ειδικοί του χώρου των κοινωνικών επιστημών και της ψυχικής υγείας και ορίζονται δι’ αποφάσεως του υπουργού υγείας και κοινωνικής αλληλεγγύης. Διά της αυτής αποφάσεως ορίζεται και ο πρόεδρός της. Δι’ αποφάσεως του υπουργού υγείας και κοινωνικής αλληλεγγύης καθορίζεται ο τρόπος ασκήσεως του ελέγχου της επιτροπής και οι σχετικές προς τον σκοπόν αυτόν αρμοδιότητές της. Η επιτροπή στελεχώνεται διά αποσπάσεως προσωπικού από το δημόσιον και τον ευρύτερον δημόσιον τομέα. Διά κοινών αποφάσεων των υπουργών οικονομίας και οικονομικών, εσωτερικών και υγείας και κοινωνικής αλληλεγγύης καθορίζονται οι όροι των αποσπάσεων αυτών και τα ζητήματα της υπηρεσιακής καταστάσεως του αποσπωμένου προσωπικού (11§7α,β&amp;γ). Διά κοινής αποφάσεως των υπουργών οικονομικών, εργασίας και κοινωνικών ασφαλίσεων και υγείας και προνοίας εκδιδομένης εντός τριών μηνών από της δημοσιεύσεως του παρόντος καθορίζεται ειδικό νοσήλιο διά τις μονάδες και τα προγράμματα ψυχοκοινωνικής αποκαταστάσεως, τις υπηρεσίες νοσηλείας και ειδικής φροντίδος ψυχικής υγείας κατ’ οίκον και τα κέντρα εξειδικευμένης περιθάλψεως των άρθρων 6, 7, 8, 9, 10 και 11 του παρόντος νόμου (13§1). Διά της αυτής ή ομοίας αποφάσεως καθορίζεται το ποσοστόν του ειδικού νοσηλίου, το οποίον αποδίδεται εις την φιλοξενούσαν οικογένειαν και τον ασθενή του προστατευομένου διαμερίσματος (13§2). Δι’ αποφάσεως των υπουργών οικονομικών και υγείας και προνοίας παρέχεται οικονομική ενίσχυσις εις τις μονάδες ψυχικής υγείας διά τα ανασφάλιστα, οικονομικώς αδύνατα πρόσωπα μετά ψυχικών διαταραχών, η οποία βαρύνει τον προϋπολογισμόν του υπουργείου υγείας και προνοίας (13§3). Οι δαπάνες λειτουργίας των μονάδων ψυχικής υγείας των νοσοκομείων των ΝΔ 2592 /1953 και Ν. 1397 /1983 βαρύνουν τον προϋπολογισμόν του οικείου νοσοκομείου, στον οποίον εγγράφονται ανά χρόνον αντίστοιχες πιστώσεις σε ιδιαίτερο φορέα και κωδικόν αριθμόν (13§4). Οι μονάδες ψυχικής υγείας, οι οποίες ανήκουν σε νομικά πρόσωπα ιδιωτικού δικαίου μη κερδοσκοπικού χαρακτήρος και εντάσσονται στους τομείς ψυχικής υγείας, δικαιούνται του ειδικού νοσηλίου της 1<sup>ης</sup> παραγράφου του παρόντος και των πόρων του άρθρου 28παρ.α΄ Ν. 2519 /1997 (ήτοι την ετησίαν επιχορήγησιν από τον κρατικόν προϋπολογισμόν και τον προϋπολογισμόν δημοσίων επενδύσεων) διά την καταβολήν των αμοιβών και των εξόδων του προσωπικού αυτών και των συνεργατών αυτών αναφορικώς προς την παροχήν υπηρεσιών σε άτομα μετά ψυχικών διαταραχών (13§5). Οι μονάδες ψυχικής υγείας των νοσοκομείων των ΝΔ 2592 /1953 και Ν. 1397 /1983, τα πανεπιστημιακά ψυχιατρικά νοσοκομεία, τα πανεπιστημιακά ινστιτούτα ψυχικής υγείας και οι πανεπιστημιακές μονάδες αντικειμένου ψυχικής υγείας και το κέντρο ψυχικής υγιεινής δύνανται να επιχορηγούνται από τον τακτικόν προϋπολογισμόν του υπουργείου υγείας και προνοίας διά την ανάπτυξιν ερευνών και μελετών εις τον τομέα ψυχικής υγείας. Δι’ αποφάσεως του υπουργού υγείας και προνοίας καθορίζονται οι όροι και οι προϋποθέσεις και πάσα λεπτομέρεια αφορώσα εις την εφαρμογήν της παραγράφου αυτής (13§7). Διά δέ του άρθρου 4<sup>α</sup> Ν. 2716 /1999, το οποίον προσετέθη βάσει του άρθρου 13 Ν. 4272 /2014 (ΦΕΚ Α΄ 145 /11-7-2014), «περί διοικητικού και οικονομικού – διαχειριστικού ελέγχου, παρακολουθήσεως της ποιότητος και ελέγχου υλοποιήσεως των υπηρεσιών» ορίζεται ότι: α) διά τις μονάδες ψυχικής υγείας, οι οποίες έχουν συσταθεί από νοσοκομεία των ΝΔ 2592 /1953 και Ν. 1397 /1983 ή ανήκουν σε νομικά πρόσωπα δημοσίου δικαίου ή νομικά πρόσωπα ιδιωτικού δικαίου μη κερδοσκοπικού χαρακτήρος επιχορηγούμενα εν όλω ή εν μέρει αμέσως ή εμμέσως από το δημόσιον η κατά την 5<sup>ην</sup> παράγραφον του άρθρου 4 του παρόντος νόμου εποπτεία εκτείνεται σε διοικητικον και οικονομικό – διαχειριστικόν έλεγχον, έλεγχον παρακολουθήσεως της ποιότητος των παρεχομένων υπηρεσιών και έλεγχον πιστοποιήσεως της υλοποιήσεως των δηλουμένων υπηρεσιών, β) οι κατά την προηγουμένην παράγραφον διενεργούμενοι έλεγχοι περιλαμβάνουν ιδίως: αα. έλεγχον νομιμότητος της ιδρύσεως, διοικήσεως, διαχειρίσεως και εν γένει λειτουργίας της μονάδος, ββ. έλεγχον και έγκρισιν ετησίων προϋπολογιστικών στοιχείων και έλεγχον αξιοπιστίας των υποβαλλομένων απολογιστικών στοιχείων, γγ. έλεγχον επιλεξιμότητος των δαπανών, οι οποίες καθ’ οιονδήποτε τρόπον και σε οποιοδήποτε ύψος χρηματοδοτούνται υπό δημοσίων πόρων βάσει ορισμένου πλαισίου κοστολογήσεως των παρεχομένων υπηρεσιών κα ορισμένου ανωτάτου κόστους ανά ωφελούμενον, δδ. παρακολούθησιν κοινών δεικτών και κριτηρίων διασφαλίσεως της ποιότητος των παρεχομένων υπηρεσιών και εε. έλεγχον πιστοποιήσεως (διασταυρώσεως) της υλοποιήσεως των δηλουμένων υπηρεσιών (§1). Εντός του πλαισίου του ελέγχου των κοινωνικών παροχών του παρόντος νόμου και προς τον σκοπόν αποτροπής της καταβολής αχρεωστήτως ποσών βάσει αναληθών ή ανακριβών ή εσφαλμένων στοιχείων (προληπτικός έλεγχος), καθώς και την διασφάλισιν της ποιότητος και επαρκείας των παρεχομένων υπηρεσιών ψυχικής υγείας (ποιοτικός έλεγχος) οι μονάδες της παραγράφου 1.α. υποχρεούνται να τηρούν και να θέτουν εις διάθεσιν των κατά την 1<sup>ην</sup> παράγραφον διενεργούντων παντός είδους ελέγχους πλήρη στοιχεία μετά των κατά περίπτωσιν απαιτουμένων παραστατικών. Εις τα στοιχεία αυτά περιλαμβάνονται ιδίως στοιχεία διά την ίδρυσιν, διοίκησιν και οικονομική διαχείρισιν των μονάδων, διά το παντός είδους απασχολούμενον προσωπικόν, διά τις παντός είδους παρεχόμενες υπηρεσίες ψυχικής υγείας και διά τους ωφελουμένους χρήστες (λήπτες) των υπηρεσιών ψυχικής υγείας. Οι παρεχόμενες υπηρεσίες ψυχικής υγείας ανά ωφελούμενον χρήστην (λήπτην) πρέπει να ελέγχονται και ως προς το υποκείμενον (εργαζόμενον παρέχοντα την υπηρεσίαν), την ειδικότητα αυτού, την μορφήν απασχολήσεώς του και το ωράριον εργασίας του εις την ελεγχομένη μονάδα ψυχικής υγείας. Οι εις τήρησιν των προαναφερομένων στοιχείων υπόχρεοι φορείς οφείλουν να υποβάλουν σε έντυπη και ηλεκτρονική μορφή (μέσω του πληροφοριακού συστήματος παρακολουθήσεως μονάδων ψυχικής υγείας) τα απολύτως αναγκαία στοιχεία διά την λυσιτελή διενέργειαν των κατά το παρόν άρθρον ελέγχων προς την διεύθυνσιν ψυχικής υγείας του υπουργείου υγείας. Οι έλεγχοι διενεργούνται και επιτοπίως. Εφ’ όσον κατά την διενέργειαν του ελέγχου διαπιστωθεί η εκ μέρους των υποχρέων μονάδων μη τήρησις ή πλημμελής τήρησις των εκ του άρθρου 4 και του παρόντος άρθρου απορρεουσών υποχρεώσεων, είναι δυνατή η αναστολή παντός είδους χρηματικής καταβολής από δημοσίους ή κοινοτικούς πόρους προς αυτές διά τις παρεχόμενες υπηρεσίες ψυχικής υγείας, καθώς και η επιβολή προστίμων ή άλλων διοικητικών κυρώσεων (§2α,β&amp;γ). Δι’ αποφάσεως του υπουργού υγείας ρυθμίζεται ειδικώτερον ο τρόπος ασκήσεως ελέγχων της 1<sup>ης</sup> παραγράφου του παρόντος άρθρου, πάν απαραίτητον οργανωτικόν και τεχνικό μέσον, καθώς και οι επιβαλλόμενες κυρώσεις (§3). Εις το πεδίον εφαρμογής των διατάξεων του παρόντος δεν υπάγονται οι μονάδες ψυχικής υγείας, οι οποίες εποπτεύονται από το υπουργείον εθνικής αμύνης και το υπουργείον εθνικής παιδείας και θρησκευμάτων (§4). Επί πλέον διά του άρθρου 19 Ν. 3260 /2004 ορίζεται ότι το τακτικόν προσωπικόν των μονάδων ψυχικής υγείας του άρθρου 4 Ν. 2716 /1999 προσλαμβάνεται συμφώνως προς τις διατάξεις του άρθρου 1§3 Ν. 2527 /1997, διά του οποίου ορίζεται ο τρόπος προσλήψεως τακτικών και διά συμβάσεως ορισμένου χρόνου διοικητικών υπαλλήλων των κατηγοριών ΠΕ, ΤΕ και ΔΕ και τακτικού διά συμβάσεως ορισμένου χρόνου προσωπικού της κατηγορίας ΥΕ. Εξ άλλου διά της ΚΥΑ Α3α /οικ.876 /25-5-2000 των Υπουργών Οικονομικών και Υγείας και Προνοίας καθωρίσθη, μεταξύ άλλων, ο τρόπος οργανώσεως και λειτουργίας των ξενώνων και των οικοτροφείων ως μονάδων ψυχοκοινωνικής αποκαταστάσεως και διά της ΥΑ Υ5β /οικ.1962 /21-9 (19-10)-2000 της Υφυπουργού Υγείας και Προνοίας καθωρίσθησαν τα κριτήρια, οι προϋποθέσεις, τα δικαιολογητικά, η διαδικασία και πάσα άλλη λεπτομέρεια διά την έγκρισιν σκοπιμότητος και χορήγησιν αδείας ιδρύσεως και λειτουργίας, κατά τα άρθρα 1, 9 και 11 Ν. 2716 /1999, μονάδων ψυχικής υγείας από νομικά πρόσωπα ιδιωτικού δικαίου κερδοσκοπικού ή μη χαρακτήρος, ενώ διά πράξεως του γενικού γραμματέως του υπουργείου υγείας και προνοίας αποφασίζεται κατά τις προϋποθέσεις των άρθρων 1επ. Ν. 2860 /2000 και των εις εκτέλεσιν αυτού εκδιδομένων υπουργικών αποφάσεων (όπως της ΚΥΑ Υ5α,β /Γ.Π.οικ. 110387 /20-11-2002 των Υπουργών Οικονομίας και Οικονομικών, Εργασίας και Κοινωνικών Ασφαλίσεων και Υγείας και Προνοίας) η ένταξις μονάδων ψυχικής υγείας σε ευρωπαϊκά προγράμματα χρηματοδοτούμενα από τα αντίστοιχα ευρωπαϊκά ταμεία (βλ. ΣτΕ 341 /2010, ΒΝΔΝΟΜΟΣ: 530322). Εν δέ περιπτώσει μη τηρήσεως των προϋποθέσεων των αποφάσεων περί σκοπιμότητος και αδείας ιδρύσεως και λειτουργίας των ως άνω μονάδων ψυχικής υγείας από νομικά πρόσωπα ιδιωτικού δικαίου κερδοσκοπικού ή μη χαρακτήρος η άδεια, βάσει των προπαρατεθεισών διατάξεων, τυγχάνει ανακλητέα [βλ. ΣτΕ(Αναστ) 46 /2010, ΒΝΔΝΟΜΟΣ: 521972 και ΔιοικΕφΑθ(Συμβ) 181 /2011, ΒΝΔΝΟΜΟΣ: 595204]. Ακολούθως διά της ΥΑ Υ5α-β /Γ.Π.οικ. 72732 /2009 του Υπουργού Υγείας και Κοινωνικής Αλληλεγγύης (ΦΕΚ Β΄ 1105 /9-6-2009) ερρυθμίσθη ο τρόπος ασκήσεως του ελέγχου και οι σχετικές προς τον σκοπόν αυτόν αρμοδιότητες της ειδικής επιτροπής διοικητικού, οικονομικού – διαχειριστικού Ελέγχου των μονάδων ψυχικής υγείας των φυσικών ή νομικών προσώπων ιδιωτικού δικαίου του άρθρου 11 Ν. 2716 /1999 και επί πλέον διά της ΥΑ Υ5α-β /Γ.Π.οικ. 39321 /30-3-2010 της Υφυπουργού Υγείας και Κοινωνικής Αλληλεγγύης (ΦΕΚ Β΄ 453 /16-4-2010) προσδιωρισθη το σύστημα διοικητικής και οικονομικής διαχειρίσεως, έλεγχου και παρακολουθήσεως της ποιότητος σε μονάδες ψυχικής υγείας (μεταξύ άλλων και των νομικών προσώπων ιδιωτικού δικαίου μη κερδοσκοπικού χαρακτήρος).</p>
   <p><strong>Δ)</strong> Από τις ένορκες καταθέσεις των εκατέρωθεν πρωτοβαθμίως εξετασθέντων μαρτύρων, οι οποίες περιλαμβάνονται στα ταυτάριθμα προς την εκκαλουμένην απόφασιν πρακτικά, από τα έγγραφα, τα οποία νομίμως επικαλούνται και προσκομίζουν οι διάδικοι, καθώς και από την υπ’ αριθ. …… /5-6-2014 ένορκον βεβαίωσιν ενώπιον του Συμβολαιογράφου Ιωαννίνων ……….. και τις υπ’ αριθ. … /17-2-2015 και … /17-2-2015 ένορκες βεβαιώσεις ενώπιον της Ειρηνοδίκου Αθηνών μετά νομότυπον (κατ’ άρθρον 671§1εδ.δ΄ ΚΠολΔ), κλήτευσιν των εναγομένων διά των από 28-5-2014 και 11-2-2015 κλήσεων του δευτέρου ενάγοντος (βλ. υπ’ αριθ. ……… εκθέσεις επιδόσεως του δικαστικού επιμελητού της περιφερείας του Πρωτοδικείου Πειραιώς ………) απεδείχθησαν τα ακόλουθα: κατόπιν αποφάσεως της Ειδικής Μονίμου Επιτροπής Θεσμών και Διαφανείας της Βουλής των Ελλήνων ανετέθη εις τα μέλη αυτής ……….. και ………… (βουλευτές των πολιτικών κομμάτων του …. και της ……. αντιστοίχως) η διερεύνησις της δράσεως και της λειτουργίας των «μη κυβερνητικών οργανώσεων» (ΜΚΟ) και ακολούθως η κατάρτισις εισηγήσεως ιδίως ως προς τις θεσμικές μεταρρυθμίσεις, οι οποίες έδει να επέλθουν εις το πεδίον οργανώσεως, λειτουργίας και ελέγχου αυτών. Εις εκτέλεσιν της ως άνω αποφάσεως συνετάγη η από 11-7-2011 εισήγησις (σχέδιον πορίσματος) των ως άνω βουλευτών, διά της οποίας, κατ’ αρχήν, ανεφέρθη ότι βασικές πηγές της τοιαύτης διερευνήσεως απετέλεσαν τόσον η διεθνής όσον και η ελληνική βιβλιογραφία διά την οργάνωσιν και λειτουργίαν των μη κυβερνητικών οργανώσεων σε παγκόσμιον επίπεδον όσον και τα στοιχεία χρηματοδοτήσεως των διαφόρων μη κυβερνητικών οργανώσεων από τα επί μέρους υπουργεία, τα οποία στοιχεία εστάλησαν κατόπιν αιτήματος της ως άνω Επιτροπής. Διά της ως άνω εισηγήσεως αρχικώς διετυπώθη η προεισαγωγική επισήμανσις ότι «δυστυχώς» οι αρχικές διαπιστώσεις περί θολού και μη επαρκώς χαρτογραφημένου τοπίου επαληθεύθησαν κατά την διάρκειαν των επακολουθησασών τριών συνεδριάσεων και των ακροάσεων αντιπροσωπευτικών φορέων της κοινωνίας των πολιτών αλλά και της Ελληνικής Πολιτείας. Έγινε δέ αντιληπτόν ότι διαχρονικώς αλλά ιδιαιτέρως κατά την παρούσα δύσκολην οικονομικήν συγκυρίαν ο αυστηρός έλεγχος της διαχειρίσεως του δημοσίου χρήματος αποτελεί αδιαπραγμάτευτον αρχήν. Βάσει των προαναφερθέντων κατέστη εμφανής η αδήριτη ανάγκη να βελτιωθεί θεσμικώς το πεδίον ρυθμίσεως της λειτουργίας των μη κυβερνητικών οργανώσεων, προκειμένου να διαμορφωθεί διαφανές πλαίσιον συνολικής ρυθμίσεως των σχέσεων του εθελοντισμού και κατ’ επέκτασιν των μη κυβερνητικών οργανώσεων προς την Ελληνικήν Πολιτείαν. Εξήχθησαν δέ οι ακόλουθες διαπιστώσεις (συμπεράσματα – πορίσματα): α) ο τομεύς των μη κυβερνητικών οργανώσεων (εν τη ημεδαπή αλλά και διεθνώς) έχει συχνώς περιγραφεί ως άκρως ποικιλόμορφος και ετερογενής, καθώς απαρτίζεται από οργανισμούς μετά υπερβολικώς διαφορετικών στόχων, διαρθρώσεως και κινήτρων. Εις δέ την ημεδαπήν ο αριθμός και η δημοσιότης των μη κυβερνητικών οργανώσεων απέχει παρασάγγας από τις περασμένες δεκαετίες. Παρά ταύτα το τοπίον δράσεως και λειτουργίας αυτών παρέμεινε νεφελώδες. Χαρακτηριστικόν δέ τυγχάνει ότι ολίγες εξ αυτών λειτουργούν βάσει παγίων αρχών προκαθορισμένων και συμβατών προς την έννοιαν της ανεξαρτήτου οργανώσεως, ενώ τυγχάνει αισθητή η απουσία ενός καθαρού θεσμικού πεδίου αρχών, η αδυναμία πλήρους χαρτογραφήσεως των μη&nbsp; κυβερνητικών οργανώσεων αλλά και η ανεπάρκεια συντονισμένου ελέγχου των χρηματοδοτήσεων των δράσεων αυτών, β) εις το εγχώριο δίκαιον καταγράφεται κατακερματισμός των υφισταμένων ρυθμίσεων ως προς τις μη κυβερνητικές οργανώσεις, καθώς και πλήθος ασυστηματοποιήτων νομικών κανόνων περί αυτών, αφού διαφορετικοί κανόνες προσδιορισμού ισχύουν διά τις μη κυβερνητικές οργανώσεις αναλόγως του τομέως δραστηριοποιήσεως εκάστης εξ αυτών, και τούτο έχει ως αποτέλεσμα να παρατηρούνται νομοθετήματα περιορισμένης εμβελείας ή ακόμη και ανεφάρμοστα, γ) ο συνολικός αριθμός των μη κυβερνητικών οργανώσεων του ελλαδικού χώρου δεν είναι δυνατόν να προσδιορισθεί , διότι δεν υπάρχουν τεκμηριωμένα αποτελέσματα και ακριβή στατιστικά στοιχεία, η δέ αδυναμία πλήρους χαρτογραφήσεως του τοπίου και εξαγωγής στατιστικών πληροφοριών οφείλεται εις την μη τήρησιν εθνικού καταλόγου μη κυβερνητικών οργανώσεων δραστηριοποιουμένων ανά την επικράτειαν υπό την επισήμανσιν ότι ορισμένα υπουργεία και φορείς διαθέτουν μητρώα εγγεγραμμένων μη κυβερνητικών οργανώσεων, τα οποία παρουσιάζουν έντονα προβλήματα είτε διότι τυγχάνουν ελλειπή είτε επειδή συχνώς περιλαμβάνουν διαφορετικές και τελείως ανομοιογενείς μεταξύ αλλήλων οργανώσεις και δ) η χρηματοδότησις των μη κυβερνητικών οργανώσεων από της αιτήσεως και της κατανομής έως του ελέγχου διαφανείας και απολογισμού έργου αποτελεί ιδιαιτέρως σημαντικό θέμα αλλά ταυτοχρόνως αμφιλεγόμενον ως προς τα υπάρχοντα θεσμικά πλαίσια και την εφαρμογήν αυτών. Από δέ τα εκ μέρους των&nbsp; υπουργείων προς την ως άνω Επιτροπήν παρασχεθέντα στοιχεία χρηματοδοτήσεως των μη κυβερνητικών οργανώσεων επεβεβαιώθη αναγλύφως η αδυναμία συντονισμένου ελέγχου των χρηματοδοτήσεων, αφού διεπιστώθη χρηματοδότησις μη κυβερνητικών οργανώσεων μετ’ αμφισβητουμένης ή ακόμη και ελαχίστου δράσεως. Επί πλέον, μεταξύ άλλων, ενετοπίσθη το φαινόμενον υπάρξεως μη κυβερνητικών οργανώσεων δύο ταχυτήτων: ι. οργανώσεων ευρυτέρας εμβελείας και αποτελεσματικωτέρας δομής εξασφαλιζουσών ευκολώτερον πόρους διά την λειτουργίαν αυτών και ως εκ τούτου αναπτυσσουσών νέες δραστηριότητες διά σταδιακής υιοθετήσεως μορφής τινος επαγγελματισμού και ιι. οργανώσεων μετά χαλαρωτέρας συνδέσεως και ασυνεχούς λειτουργίας αντιμετωπιζουσών δυσεπίλυτα προβλήματα χρηματοδοτήσεως επιδρώντα ανασχετικώς εις την ανάπτυξιν δραστηριοτήτων, όπερ έχει ως αποτέλεσμα την αναπαραγωγή φαύλου κύκλου. Ειδικώς δέ εν σχέσει προς την χρηματοδότησιν επεσημάνθη ότι μοναδικός γνώμων διά την διαδικασίαν επιλογής και χρηματοδοτήσεως αλλά και εποπτείας και παρακολουθήσεως του έργου μη κυβερνητικής τινος οργανώσεως αποτελούν οι δύο νόμοι των υπουργείων εξωτερικών και υγείας και κοινωνικής αλληλεγγύης (υπό την επισήμανσιν ότι σε περισσότερα των πεντήκοντα δύο νομοθετημάτων διαφόρων υπουργείων παρατηρείται απλή αναφορά εις τις μη κυβερνητικές οργανώσεις αλλά μόνον σε επίπεδον συνεργασίας των υπηρεσιών των υπουργείων μετά των ως άνω οργανώσεων διά συγκεκριμένα θέματα των αρμοδιοτήτων αυτών) και ότι πέραν τούτων παρατηρείται έλλειμμα θεσμοθετημένων αυστηρών και δεσμευτικών κριτηρίων και προϋποθέσεων όπως και συγκεκριμένων ηθμών διαφανείας διά τις χρηματοδοτήσεις και τις χορηγίες από κρατικούς φορείς προς τις μη κυβερνητικές οργανώσεις, απόρροια της οποίου φαινομένου τυγχάνει -όπως αποδεικνύεται από τα υπό των υπουργείων αποσταλέντα στοιχεία- η επιχορήγησις εκατοντάδων μη κυβερνητικών οργανώσεων, δίχως να τυγχάνει σαφές βάσει ποίων διαδικασιών και ποίων κριτηρίων λαμβάνονται οι σχετικές αποφάσεις χρηματοδοτήσεως και υπό ποίου μηχανισμού ελέγχεται το είδος της χρηματοδοτήσεως και ο τρόπος διαχειρίσεως των εις αυτές διατιθεμένων κονδυλίων. Κατά συνέπειαν πολλάκις ένεκα της αδυναμίας σαφούς προσδιορισμού της εννοίας και της υποστάσεως μη κυβερνητικής τινος οργανώσεως τα υπουργεία έχουν διαθέσει μεγάλα χρηματικά ποσά εκτός από τους αυτοπροσδιοριζομένους ως φορείς μη κυβερνητικών οργανώσεων και σε ποικίλλους άλλους φορείς (σωματεία, συλλόγους και ιδρύματα). Ακολούθως βάσει του ως άνω πορίσματος διεπιστώθη ότι εκ των συνεδριάσεων της Επιτροπής Θεσμών και Διαφανείας κατέστη σαφές αφ’ ενός ότι πράγματι υπάρχουν μη κυβερνητικές οργανώσεις, οι οποίες παράγουν ουσιαστικόν έργον, στηρίζουν εμπράκτως διάφορες πρωτοβουλίες πολιτών και σε πολλές περιπτώσεις καλύπτουν επαρκώς τομείς, εις τους οποίους το κράτος αδυνατεί να ανταποκριθεί κυβερνητικώς, αφ’ ετέρου ότι κυρία επιδίωξις πρέπει να τυγχάνει ο διαχωρισμός της «ήρας από το στάρι» εις τον τομέα των μη κυβερνητικών οργανώσεων και συνακολούθως η διασφάλισις και προστασία του δημοσίου χρήματος και εκ τρίτου ότι στόχος της ως άνω Επιτροπής είναι η καταγραφή προτάσεων διά την διαμόρφωσιν ενιαίου πλαισίου λειτουργίας των μη κυβερνητικών οργανώσεων, ούτως ώστε να εξασφαλίζεται η διαφάνεια και η λογοδοσία διά τις ενέργειες και την χρηματοδότησιν αυτών και να αξιολογέιται η αποτελεσματικότης αυτών ιδίως καθ’ άς περιπτώσεις αντλούν κρατικούς πόρους. Ακολούθως εντός του πλαισίου των ως άνω διαπιστώσεων προετάθη: α΄) η διαμόρφωσις σαφούς και ενιαίου νομοθετικού πλαισίου (και δή διά κατόπιν συντονισμού των υπουργείων καταθέσεως ενός σχεδίου νόμου αφορώντος άπασες τις μη κυβερνητικές οργανώσεις), καθ’ όσον το φαινόμενον της ανυπαρξίας ενιαίου πλαισίου, διά του οποίου να καλύπτονται όλα τα υπουργεία οδηγεί σε πρακτικές πελατειακών σχέσεων ή έστω ανεξελέγκτων υποκειμενικών αποφάσεων αναφορικώς προς την επιλογήν των μη κυβερνητικών οργανώσεων αφ’ ενός διότι όσον αφορά τις διαδικασίες χρηματοδοτήσεως και ελέγχου προφανώς δύναται να οδηγήσει -έστω μόνον κατά μειοψηφικόν ποσοστόν- σε φαινόμενα πλήρους αδιαφανείας, κατασπαταλήσεως του δημοσίου χρήματος και διαφθοράς και αφ’ ετέρου επειδή οι κεχωρισμένες νομοθετικές πρωτοβουλίες ανά υπουργείον εντείνουν αντί να επιλύουν το πρόβλημα (παρά τις όποιες διαφορές κατά την διάρθρωσιν και δράσιν τα κριτήρια διαφανείας ελέγχου και χρηματοδοτήσεως πρέπει να είναι ενιαία), β΄) η διαμόρφωσις τοπικού, περιφερειακού και εθνικού μητρώου μη κυβερνητικών οργανώσεων μετά ταυτοχρόνου προσδιορισμού των κριτηρίων πιστοποιήσεως και επαρκείας και επιπροσθέτως η διά την εγγραφήν εις το μητρώον καθιέρωσις κριτηρίων – χαρακτηριστικών (όπως τυγχάνουν η θεσμική οντότης ανεξαρτήτως νομικής μορφής, η αυτονομία, ο εθελοντικός χαρακτήρ, ο μη κερδοσκοπικός χαρακτήρ, η ιδία συμμετοχή εις την χρηματοδότησιν των δράσεων και η δραστηριοποίησις εις χώρον μη καλυπτόμενον επαρκώς ή εντελώς από το κράτος) και γ΄) η κατηγοριοποίησις των εις το εθνικόν μητρώον εγγεγραμμένων μη κυβερνητικών οργανώσεων σε επί μέρους υποσύνολα&nbsp; – εξειδικευμένες ενότητες (όπως αναλόγως του σκοπού και της δραστηριότητος αυτών, της κλίμακος δραστηριοποιήσεως σε τοπικόν, περιφερειακόν, εθνικόν και διεθνές επίπεδον και άλλων κριτηρίων). Ειδικώς δέ εν σχέσει προς τις διαδικασίες χρηματοδοτήσεως (υπό την επανάληψιν της επισημάνσεως ότι καθίσταται πρόδηλος η ανάγκη εξασφαλίσεως της διαφανείας εις την λειτουργίαν των μη κυβερνητικών οργανώσεων ιδιαιτέρως ως προς τις πηγές χρηματοδοτήσεως και την διαχείρισιν των οικονομικών πόρων αυτών) προετάθη πρώτον η θέσπισις μετρησίμων αντικειμενικών κριτηρίων χρηματοδοτήσεως αναλόγως και προς την σχεδιαζομένην δράσιν, δεύτερον η καθιέρωσις υποχρεωτικής δημοσιεύσεως οικονομικών στοιχείων και απολογισμού του έργου αυτών και τρίτον η καθιέρωσις ποιοτικής εποπτείας και αξιολογήσεως των αποτελεσμάτων των υλοποιουμένων προγραμμάτων. Εν τέλει προετάθη η δημιουργία φορέως ελέγχου και εποπτείας των μη κυβερνητικών οργανώσεων. Την 15<sup>ην</sup> Ιουνίου 2013, ημέρα Σάββατον επί της πρώτης σελίδος του υπ’ αριθ. 39 φύλλου της πανελληνίου κυκλοφορίας εβδομαδιαίας εφημερίδος «……..», της οποίας ιδιοκτήτρια τυγχάνει η πρώτη εκκαλούσα και διευθυντής ο δεύτερος εκκαλών, ετυπώθη και εδημοσιεύθη (διά ευμεγέθους γραμματοσειράς λευκού χρώματος περιβαλλομένης υπό μαύρου πλαισίου&nbsp; δημιουργούντος αντίθεσιν προσελκύουσαν κατά άμεσον τρόπον την προσοχήν του αναγνώστου), ως τίτλος, η φράσις: «Πράσινο πάρτι με τα κονδύλια της ψυχικής υγείας» και κάτωθι τούτου (εντός του ιδίου πλαισίου) διά μικροτέρου μεγέθους λευκοχρόου γραμματοσειράς η υποδεικτική του ακριβούς σημείου δημοσιεύσεως και αναπτύξεως και διευκρινιστική της ταυτότητος σχετιζομένων προς το αντικείμενον του άρθρου προσώπων φράσις: «Ο ρόλος των …………. και των ΜΚΟ. ΡΕΠΟΡΤΑΖ /20-21» μετά ακολουθούσης φωτογραφικής σμικρύνσεως του άνω ημίσεος της πρώτης σελίδος δύο εγγράφων (του δευτέρου μερικώς επικαλυπτομένου υπό του πρώτου εξ αυτών) αναδιδόντων ως εκ του τρόπου διατάξεως του προεισαγωγικού του περιεχομένου αυτών αφ’ ενός εικόνα προελεύσεως εκ δημοσίας τινος υπηρεσίας και αφ’ ετέρου λειτουργικόν σκοπόν αποδείξεως του περιεχομένου του κρισίμου δημοσιεύματος της ως άνω εφημερίδος αλλά τυγχανόντων δυσαναγνώστων κατά την προέλευσιν του συντάκτου και κατά το περιεχόμενον αυτών λόγω της δημοσιεύσεως αυτών εν φωτογραφική σμικρύνσει. Εντός δέ του διφύλλου των εικοστής (20<sup>ής</sup>) και εικοστής πρώτης (21<sup>ης</sup>) σελίδων της ως άνω εφημερίδος και δή προς το άνω μέρος (κατά το ύψος του ενός τετάρτου της καθέτου πλευράς) του ως άνω διφύλλου είχεν τυπωθεί ενιαίως διά λευκής γραμματοσειράς κεφαλαίων γραμμάτων εντός μαύρου πλαισίου εκτεινομένου από την αριστεράν άκρην (κάθετον πλευράν) της 20<sup>ής</sup> σελίδος έως της δεξιάς άκρης (καθέτου πλευράς) της 21<sup>ης</sup> σελίδος ο πηχιαίος τίτλος «ΕΙΣΑΓΓΕΛΕΑΣ ΓΙΑ ΤΗΝ “ΕΘΝΙΚΗ ΚΑΤΑΘΛΙΨΗ”» και υπεράνω του (ολόκληρον το μήκος του ως άνω διφύλλου καταλαμβάνοντος) ως άνω&nbsp; πηχιαίου τούτου τίτλου είχε τυπωθεί και δημοσιευθεί το πρώτον (άνω) σκέλος άρθρου του τρίτου εναγομένου δημοσιογράφου, το οποίον κατά την άνω αριστεράν άκρην (γωνίαν) της 20ή<sup>ς</sup> σελίδος έφερεν εν καθέτω στήλη έξι σειρών ευμεγέθους γραμματοσειράς τον τίτλον «Συντριπτικά τα στοιχεία για το πάρτι με τις ΜΚΟ του κλάδου ψυχικής υγείας» και εκ δεξιών του ως άνω τίτλου εξετείνετο (παρετίθετο) το περιεχόμενον του πρώτου (άνω) σκέλους του εν λόγω άρθρου, το οποίον πρώτον σκέλος ήτο διατεταγμένον σε τρείς κάθετες στήλες επί της 20<sup>ής</sup> σελίδος και εν συνεχεία σε τέσσερεις κάθετες στήλες της 21<sup>ης</sup> σελίδος (άνωθεν του προπεριγραφέντος ενιαίου πηχιαίου τίτλου του ως άνω διφύλλου) και είχεν το κάτωθι περιεχόμενον: <em>«Την επίσπευση της εισαγγελικής έρευνας εγείρουν οι αποκαλύψεις των “…….” για το πάρτι δισεκατομμυρίων που έχει στηθεί από τις ΜΚΟ στον κλάδο της ψυχικής υγείας στα 13 χρόνια λειτουργίας τους. Παρά το γεγονός ότι όλο αυτό το διάστημα έχουν λάβει περίπου 1,5 δισ. ευρώ, χωρίς η πλειονότητα αυτών να αποτυπώνει με ορθό λογιστικό τρόπο τις δαπάνες, εν τούτοις το ΣΔΟΕ ουδέποτε παρενέβη για τον έλεγχό τους. Παράλληλα το Σώμα Επιθεωρητών Υγείας τις δύο φορές που ανακάλεσε άδειες λειτουργίας υποχρεώθηκε από υπουργούς Υγείας του ΠΑΣΟΚ (……………) σε εκ νέου ανάκληση των ανακληθεισών αδειών, επειδή οι “ενορχηστρωτές” αυτής της κατάστασης προέρχονται από το βαθύ ……, που μετακινείται πλέον προς την “σύγχρονη” Αριστερά. Οι δε προσφερόμενες υπηρεσίες ανά την Ελλάδα, ειδικά σε παιδιά και νέους, είναι υποτυπώδεις, ενώ το ιατρικό και νοσηλευτικό προσωπικό παραμένει απλήρωτο επί μήνες, καθώς οι επικεφαλής των δομών λαμβάνουν τα χρήματα από τον κρατικό προϋπολογισμό και τα κατευθύνουν σε άλλες δραστηριότητες, με αποτέλεσμα να δημιουργούνται για τους εργαζομένους συνθήκες ανέχειας. Η “εθνική κατάθλιψη”, για την οποία μιλούσε ο ……….. προεκλογικά, θα μπορούσε να αντιμετωπιστεί με τέτοιο πακτωλό χρημάτων που έχει δοθεί στις 64 ΜΚΟ, όμως παραμένει ζητούμενο πώς θα συμβεί αυτό, από την στιγμή που τέσσερα – πέντε πρόσωπα κατευθύνουν και καρπώνονται αναλόγως το σύνολο των επιδοτήσεων. Η νομιμότητα των ενεργειών τους ελέγχεται από τη Δικαιοσύνη. Η ηθικότητα των πράξεών τους, όμως, είναι καταδικαστέα από το σύνολο της κοινωνίας. ΕΛΕΓΧΟΙ. Όπως προκύπτει από τις εκθέσεις του υπουργείου, οι ΜΚΟ απασχολούν 2.950 εργαζομένους και, ενώ το 2011 έλαβαν 88 εκατ. ευρώ, φέτος έχουν πάρει 40 εκατ. Επιπλέον χρηματοδοτούνται από τα νοσήλεια των ασφαλιστικών ταμείων, καθώς και από το 2% που παρακρατείται από κάθε προμήθεια των ΝΠΔΔ του ΕΣΥ. Από τις 64 οργανώσεις, τουλάχιστον οι&nbsp; 45 εμφανίζουν λειτουργικές ανωμαλίες. Συγκεκριμένα, δύο ΜΚΟ με περίπου παρόμοιο προϋπολογισμό, 6,3 εκατ. ευρώ η μία και 6,7 εκατ. ευρώ η άλλη, φαίνεται να λειτουργούν η πρώτη με 31 διοικητικούς υπαλλήλους και 14 λογιστές, ενώ η δεύτερη με 14 διοικητικούς υπαλλήλους και 5 λογιστές. Ξενώνας διαθέτει έξι ψυχολόγους, ενώ η άλλη δομή έχει απολογισμό 386.000 ευρώ, χωρίς ουσιαστικά να παρέχει υπηρεσίες ψυχικής υγείας. Επίσης εντοπίζονται αποκλίσεις τόσο στον αριθμό των εργαζομένων (π.χ. οικοτροφεία για ασθενείς με βαριά νοητική υστέρηση απασχολούν 16 έως και 26 εργαζομένους), όσο και σε αμοιβές εργαζομένων (από 303.000 ευρώ έως και 615.000 ευρώ συνολικά). Για παράδειγμα, διοικητική υπάλληλος αμείβεται με 63.000 ευρώ τον χρόνο (4.500 ευρώ μηνιαίως), επιστημονικά υπεύθυνος ΠΕ ιατρός με 70.000 ευρώ (5.000 ευρώ /μήνα) και δευτεροβάθμιας εκπαίδευσης βοηθός νοσηλεύτρια με 40.000 ευρώ (2.850 ευρώ /μήνα). Αξιομνημόνευτη είναι η περίπτωση διοικητικής υπαλλήλου στον φορέα ….., η οποία με την άγνωστη ειδικότητα της “τοποθετήτριας” λαμβάνει 27.139 ευρώ ετησίως. Όλοι, δέ, ανεξαιρέτως έχουν προσληφθεί εκτός διαγωνισμού ΑΣΕΠ, με άγνωστες διαδικασίες». </em>Κάτωθι δε του ως άνω ενιαίου πηχιαίου τίτλου είχε διαταχθεί αποκλειστικώς μόνον επί της 20<sup>ής</sup> σελίδος το κάτω (δεύτερον) σκέλος του άρθρου του τρίτου εκκαλούντος, διά του οποίου μετά την αναφοράν ονομάτων υπουργών και της συζύγου ενός εξ αυτών σχετιζομένων προς την ψυχικήν υγείαν ανεγράφη διά τον εφεσίβλητον το ακόλουθο εδάφιον: <em>«Όσον αφορά τον πανεπιστημιακό … προοδευτικό κύκλο, οι καθηγητές κ.κ. ………. και ……. κατέχουν την πρωτοκαθεδρία στις κυριότερες ΜΚΟ (…………..), με ανάλογες, παχυλές αμοιβές. «Λεφτά υπάρχουν» για αρκετούς ακόμα εν ενεργεία και συνταξιούχους καθηγητές, όπως π.χ. για την επίκουρη καθηγήτρια Ψυχιατρικής …………, η οποία αμείβεται με 52.815,45 ευρώ από ΜΚΟ, και τον συνταξιούχο καθηγητή ………., ο οποίος λαμβάνει 36.700 ευρώ. Η δέ εταιρεία «…..» του ζεύγους … . έλαβε σε διάστημα τριών ετών 1,5 εκατ. ευρώ επιδότηση. Επίσης, οι μεγάλοι φορείς εμφανίζονται να δαπανούν σημαντικά ποσά (από 230.000 ευρώ έως και 355.000 ευρώ) για την κεντρική τους διοίκηση, χωρίς όμως να προβλέπεται νομοθετικά τέτοιου είδους επιχορήγηση. Ακόμα, ένας οικονομολόγος – λογιστής, ο ………. παρουσιάζεται στις οργανώσεις όπου συμμετέχει η κ. ………. ως λογιστικός υπεύθυνος και σε αρκετές άλλες, με μέσες ετήσιες απολαβές περί τα 20.000 ευρώ από την κάθε μία. Κατά τους γνωρίζοντες, οι κρατικές επιδοτήσεις αποτελούν μόνο το ένα μέρος του κύκλου εργασιών των ΜΚΟ, καθως το δεύτερο σχετίζεται με προγράμματα από τα ΕΣΠΑ και τις εκδηλώσεις που συνδιοργανώνουν με φαρμακευτικές εταιρείες, από τις οποίες λαμβάνουν άγνωστο αριθμό χρημάτων ως χορηγίες. Επίσης άγνωστο είναι αν οι λειτουργοί του Δημοσίου (πανεπιστημιακοί) περιλαμβάνουν στις φορολογικές τους δηλώσεις τις αμοιβές τους από ΜΚΟ, από την στιγμή που αυτές λειτουργούν ανεξέλεγκτα, όπως και ποιοι από αυτούς χρηματοδοτούν ερευνητικά προγράμματα των πανεπιστημίων τους μέσω των ΜΚΟ, στις οποίες εμφανίζονται ως επιστημονικοί συνεργάτες»</em>. Το πρώτον ενάγον σωματείον (μη διάδικον εις την κατ’ έφεσιν δίκην) υπό την επωνυμίαν «………..» (………….) ανεγνωρίσθη ως νομικόν πρόσωπον διά της υπ’ αριθ. 956 /1989 αποφάσεως του Πολυμελούς Πρωτοδικείου Αθηνών και ενεγράφη εις τα βιβλία σωματείων του ως άνω Πρωτοδικείου υπ’ αύξοντα αριθμόν … Ο σκοπός του (κοινωφελής και μη κερδοσκοπικός) συνίσταται: α΄΄) εις την προαγωγήν της περιφερειακής αναπτύξεως διά της δημιουργίας υγειονομικών κοινωνικών υπηρεσιών αποσκοπουσών εις την κάλυψιν των αναγκών συγκεκριμένων περιοχών, β΄΄) εις την κάλυψιν των αναγκών ψυχικής υγείας των κατοίκων της περιφερείας εν συνεργασία προς τον ιδιωτικόν και τον δημόσιον τομείς και τους οργανισμούς τοπικής αυτοδιοικήσεως διά της ενεργοποιήσεως των κοινωνικών φορέων και πόρων της περιοχής, γ΄΄) εις την προαγωγήν επιστημονικών τομέων και δραστηριοτήτων αναφορικώς προς την διερεύνησιν της προλήψεως, προελεύσεως και θεραπείας των ψυχικών διαταραχών με στόχον την ψυχοκοινωνικήν και επαγγελματικήν επανένταξιν και αποκατάστασιν προσώπων ειδικών ψυχοκοινωνικών αναγκών ως και ευπαθών ομάδων πληθυσμού κοινωνικώς απεκλεισμένων, δ΄΄) εις την προάσπισιν και συνηγορίαν των δικαιωμάτων των προσώπων μετά προβλημάτων ψυχικής υγείας, προσώπων μετά ειδικών ψυχοκοινωνικών αναγκών ως και ευπαθών ομάδων πληθυσμού κοινωνικώς απεκλεισμένων εντός του πλαισίου σεβασμού της ανθρωπίνου αξιοπρεπείας και των ατομικών δικαιωμάτων, ε΄΄) εις την ποιοτικήν αναβάθμισιν της εκπαιδεύσεως επαγγελματιών εχόντων αντικείμενον την ψυχικήν υγείαν ή ασχολουμένων εις τομείς συναφείς προς την κοινοτική ψυχικήν υγιεινήν, στ΄΄) εις την δημιουργίαν και ανάπτυξιν ερευνητικών προγραμμάτων ευαισθητοποιήσεως του κοινωνικού συνόλου εις ζητήματα αγωγής υγείας και ειδικώτερον ψυχικής υγείας εν συνεργασία μετά διαφόρων φορέων (δημοσίου και ιδιωτικού τομέων, πανεπιστημίων, μη κυβερνητικών οργανώσεων, διεθνών οργανισμών), ζ΄΄) εις την υλοποίησιν δράσεων αλληλεγγύης και ειδικώτερον πολιστιστικών, καλλιτεχνικών και εκπαιδευτικών εκδηλώσεων συμβαλλουσών εις την εμπέδωσιν και συνειδητοποίησιν της υπαγωγής των ως άνω πασχόντων προσώπων εις την αυτήν προς τους υπολοίπους ανθρώπους κοινωνίαν, η΄΄) εις την δυνατότητα εγγραφής του σωματείου ως μέλους σε κοινωνικούς συνεταιρισμούς περιορισμένης ευθύνης, θ΄΄) εις την ανάληψιν πρωτοβουλιών διά τα δικαιώματα των προαναφερομένων προσώπων (παίδων, εφήβων και ενηλίκων), οι οποίες αποσκοπούν εις την ενημέρωσιν, την ευαισθητοποίησιν και κινητοποίησιν φορέων της τοπικής και ευρυτέρας κοινωνίας, ι΄΄) εις την ενθάρρυνσιν του διαπολιστισμικού διαλόγου, την κατανόησιν της ετερότητος και του διαφορετικού και την ενίσχυσιν της πολιτιστικής κατανοήσεως των διαφόρων κοινωνικών ομάδων, ια΄΄) εις την κινητοποίησιν διά την καταπολέμησιν πάσης λογής διακρίσεων έναντι των προαναφερομένων προσώπων, ιβ΄΄) εις την ανάδειξιν των προβλημάτων των προαναφερομένων προσώπων (όπως επαγγελματικής αποκαταστάσεως και επανεντάξεως εις την κοινωνίαν) και την προσπάθειαν επιλύσεως αυτών εντός των πλαισίων των δυνατοτήτων του σωματείου, ιγ΄΄) εις την ενημέρωσιν των αρμοδίων κρατικών ή κοινοτικών φορέων και η ευαισθητοποίησιν αυτών διά την βελτίωσιν των κοινωνικών παροχών αυτών προς τα προαναφερόμενα πρόσωπα, ιδ΄΄) εις την ενθάρρυνσιν και διευκόλυνσιν των προαναφερομένων προσώπων διά πρόσβασιν εις τις ανάλογες κατά περίπτωσιν εκπαιδευτικές και πολιτιστικές δραστηριότητες, ιε΄΄) εις την ευαισθητοποίησιν της κοινωνίας αναφορικώς προς το δικαίωμα των ως άνω προσώπων διά προστασίαν έναντι πάσης μορφής βίας, της προσβολής της προσωπικότητος αυτών, της εγκαταλείψεως, της παραμελήσεως, της κακής μεταχειρίσεως ή της εκμεταλλεύσεως και ιστ΄΄) εις την διεξαγωγήν ερευνών σε τοπικό, περιφερειακό, εθνικό ή ευρωπαϊκό επίπεδο διά την συλλογήν στοιχείων και δεδομένων αφορώντων εις τα δικαιώματα των προαναφερομένων προσώπων. Ο ως άνω καταστατικός σκοπός δύναται να επιτευχθεί διά της συνεργασίας μετ’ αρμοδίων υπουργείων, οργανισμών, φορέων και μη κυβερνητικών οργανώσεων αλλά και διά της οργανώσεως και διευθύνσεως προγραμμάτων εργασίας και συνεταιριστικών και παραγωγικών δραστηριοτήτων μετά οργανισμών τοπικής αυτοδιοικήσεως, μορφωτικών συλλόγων, συνεταιρισμών και φυσικών προσώπων, όπως επίσης και διά της δημιουργίας και οργανώσεως μονάδων μονιμωτέρας διαβιώσεως, οικοτροφείων, ξενώνων, μονάδων βραχείας παραμονής, κέντρων ημέρας, νοσοκομείων ημέρας, θεραπευτικών ή κοινοτικών διαμερισμάτων, κινητών μονάδων ψυχικής υγείας και συναφών. Οι πόροι του σωματείου δύνανται να προέρχονται από επιχορηγήσεις του κρατικού προϋπολογισμού, από το δικαίωμα εγγραφής και την ετησίαν συνδρομήν των μελών αυτού, από έκτακτες εισφορές των μελών του, από δωρεές και εν γένει από οικονομικές ενισχύσεις ή επιχορηγήσεις, ιδιωτικές χορηγίες, διαφημίσεις και συναφείς αιτίες. Τα ιδρυτικά μέλη του σωματείου ήσαν έλληνες ψυχίατροι και οι πρώτες δράσεις του σωματείου εκινήθησαν εντός του πλαισίου αποασυλοποιήσεως του Κρατικού Θεραπευτηρίου Λέρου. Ήδη έχει την επιστημονικήν και διοικητικήν ευθύνην λειτουργίας είκοσι τριών στεγαστικών δομών ψυχοκοινωνικής αποκαταστάσεως (οικοτροφείων, ξενώνων, προστατευομένων διαμερισμάτων, δύο κινητών μονάδων ψυχικής υγείας στις Κυκλάδες και ενός κέντρου ημέρας εις τα Μελίσσια Αττικής), μέσω των οποίων προσφέρει υπηρεσίες σε περισσότερα των χιλίων οκτακοσίων προσώπων ετησίως. Οι δράσεις του σωματείου χρηματοδοτούνται υπό της Ευρωπαϊκής Ενώσεως, εξ εθνικών πόρων (Υπουργείου Υγείας, Προνοίας και Κοινωνικής Αλληλεγγύης) και από χορηγίες και δωρεές ελεγχόμενες υπό της Ευρωπαϊκής Επιτροπής, της Διευθύνσεως Ψυχικής Υγείας του Υπουργείου Υγείας, Προνοίας και Κοινωνικής Αλληλεγγύης, του Σώματος Επιθεωρητών Υγείας, του Σ.Δ.Ο.Ε., ειδικών ομάδων αξιολογήσεως και ορκωτών λογιστών. Αποτελεί μία από τις μεγαλύτερες μη κυβερνητικές οργανώσεις εις τον χώρον της ψυχικής υγείας. Ο εφεσίβλητος τυγχάνει καθηγητής της Έδρας της Κοινωνικής Ψυχιατρικής του Παντείου Πανεπιστημίου και παραλλήλως εκπρόσωπος της Ελληνικής Κυβερνήσεως διά θέματα ψυχικής υγείας εις την Παγκόσμιον Οργάνωσιν Υγείας, καθώς και επιστημονικός διευθυντής του πρώτου ενάγοντος σωματείου. Έχει δέ διατελέσει σύμβουλος εμπειρογνώμων στο πρόγραμμα «Nations for Mental Health» («Έθνη διά την ψυχικήν υγείαν») της Παγκοσμίου Οργανώσεως Υγείας και Διοικητής του Παιδοψυχιατρικού Νοσοκομείου Αττικής. Ένεκα του προαναφερθέντος δημοσιεύματος το ως άνω σωματείον (πρώτο ενάγον) και ο εφεσίβλητος (δεύτερος ενάγων) υπέβαλαν προς τον Εισαγγελέα Πλημμελειοδικών Πειραιώς την υπό στοιχεία ……… /13-9-2013 έγκλησιν κατά των δευτέρου και&nbsp; τρίτου εκκαλούντων (διευθυντού – εκδότου της ως άνω εφημερίδος και δημοσιογράφου – συντάκτου αντιστοίχως του δι’ αυτής δημοσιευθέντος επιμάχου δημοσιεύματος) διά συκοφαντικήν δυσφήμησιν, διά της οποίας, πλήν άλλων, προς υποστήριξιν του ισχυρισμού περί συκοφαντικού χαρακτήρος του εν λόγω δημοσιεύματος εξέθεσαν: α΄΄΄) το μέν σωματείον: ι. ότι καταθέτει ετησίως προϋπολογισμόν και απολογισμόν διά το παρασχεθέν έργον και τα διενεργηθέντα έξοδα τόσον εις την Διεύθυνσιν Ψυχικής Υγείας του Υπουργείου Υγείας, Προνοίας και Κοινωνικής Αλληλεγγύης όσον και εις την Διαχειριστικήν Αρχήν της Ευρωπαϊκής Επιτροπής, ιι. ότι συμφώνως προς τον (εις την Διεύθυνσιν Ψυχικής Υγείας, το Γενικόν Λογιστήριον του Κράτους και το Ελεγκτικόν Συνέδριον) κατατεθέντα απολογισμόν του έτους 2012 το σωματείον εχρηματοδοτήθη υπό του Υπουργείου Υγείας αφ’ ενός διά παροχήν υπηρεσιών προς 128 ωφελουμένους (ψυχικώς ασθενείς μετά βαρειών ψυχικών νόσων) εντός στεγαστικών δομών διά εικοσιτετράωρη φροντίδα και δράσεις ψυχοκοινωνικής αποκαταστάσεως και αφ’ ετέρου διά 14.725 επισκέψεις – συνεδρίες εργαζομένων του σωματείου (ψυχιάτρων, ψυχολόγων και κοινωνικών λειτουργών) σε ανοικτού τύπου δομές του τομέως ψυχικής υγείας (κινητές μονάδες ψυχικής υγείας στις βορειοανατολικές και δυτικές Κυκλάδες και Κέντρο Ημέρας του 5<sup>ου</sup> Ψυχιατρικού Τομέως), ιιι. ότι βάσει του ως άνω απολογισμού εκοστολογήθη και ενεκρίθη εκ μέρους του Υπουργείου Υγείας η χρηματοδότησις του σωματείου έως του τέλους του έτους 2015, ιν. ότι εκ των ως άνω εκτεθέντων καταδεικνύεται ότι οι υπό του σωματείου παρεχόμενες υπηρεσίες δεν τυγχάνουν υποτυπώδεις αλλά ότι αντιθέτως παρέχεται επιστημονικόν έργον υψηλού επιπέδου τόσον εις ψυχικώς ασθενείς κατά το παρελθόν εγκλεισμένων εντός δημοσίων ψυχιατρικών καταστημάτων επί δέκα πέντε έως τριάκοντα έτη (μετά θεαματικών αποτελεσμάτων ως προς την αποασυλοποίησιν και ενσωμάτωσιν αυτών εις την κοινωνίαν) όσον και σε ψυχικώς ασθενείς εγκαταβιούντων εις (νησιωτικάς κυρίως) περιοχάς και ως εκ τούτου μη εχόντων πρόσβασιν σε κοινωνικές υπηρεσίες, ψυχολόγους και ψυχιάτρους πέραν της υπό του σωματείου προσφερομένης φροντίδος, ν. ότι, αν και η αξιολόγησις των παρεχομένων υπηρεσιών υπό φορέων απασχολουμένων εις τον χώρον της ψυχικής υγείας δεν γίνεται συστηματικώς ακόμη εν Ελλάδι, εν τούτοις το σωματείον αξιολογείται συνεχώς υπό του Υπουργείου Υγείας, και συμμετέσχεν εις την πρωτοποριακήν εφαρμογήν του συστήματος αξιολογήσεως της Μονάδος Υποστηρίξεως του Προγράμματος «………..» του Υπουργείου Υγείας, ενώ εν συνεργασία μετά του Συνηγόρου του Πολίτου και άλλων φορέων έχει υποβάλει προς το Υπουργείον Υγείας πρότασιν αξιολογήσεως όλων των δομών ψυχικής υγείας βάσει εγκεκριμένων εργαλείων του Παγκοσμίου Οργανισμού Υγείας, νι. ότι η ποιότης των υπό του σωματείου εις τον χώρον της ψυχικής υγείας παρεχομένων υπηρεσιών έχουν αναγνωρισθεί και πιστοποιηθεί, μεταξύ άλλων, πρώτον από το ……. διά του διεθνούς προτύπου «ISO 9001: 2000» περί Εφαρμογής Συστήματος Ποιότητος», δεύτερον από την Ελληνική Εταιρεία «Management Υπηρεσιών Υγείας» (απονεμησάσης προς το σωματείον το βραβείον σημαντικωτέρας διοικητικής παρεμβάσεως κατά το έτος 2011) και τρίτον υπό του Δήμου …… (απονείμαντος βραβείον διά την συμβολήν εις την δημιουργίαν κοινωνικών υπηρεσιών καταπολεμήσεως της πτωχείας), νιι. ότι διά χρηματοδοτήσεως του ιδρύματος «………….» το σωματείον υλοποίησεν πρόγραμμα ολοκληρωμένης παρεμβάσεως «διά την προαγωγήν της ψυχικής υγείας των παίδων και των εφήβων εις επιλεγμένες περιοχές της Ελλάδος» και διοργανώνει μουσικήν εκδήλωσιν ψυχικής υγείας εις τα βόρεια προάστια των Αθηνών, καθώς και επιστημονικά συνέδρια μετά της συμμετοχής διεθνώς καταξιωμένων ψυχιάτρων και εκπροσώπων διεθνών οργανισμών (όπως τυγχάνουν ο Παγκόσμιος Οργανισμός Υγείας και η Παγκόσμιος Εταιρεία Ψυχοκοινωνικής Αποκαταστάσεως), νιιι. ότι οι υπό των δομών, της κοινωνικής υπηρεσίας και των εθελοντικών δράσεων του σωματείου παρεχόμενες υπηρεσίες προβάλλονται συστηματικώς και πλήρως μέσω των διαδικτυακών τόπων «www……….gr» και «www….-….gr» και από άλλους τόπους κοινωνικής δικτυώσεως μετά περισσοτέρων των 3.500 μελών και μετά εγγράφων μαρτυριών των ……. (τέως Διευθυντού Ψυχικής Υγείας του Παγκοσμίου Οργανισμού Υγείας), της …….. (Προέδρου της Ομοσπονδίας Οικογενειών διά την Ψυχικήν Υγείαν») και άλλων εκπροσώπων (όπως του Δημάρχου Πάρου) διά το επιστημονικόν και κοινωνικόν έργον της «…..», ιx. ότι μείζων αναγνώρισις τυγχάνει η υπό της Κυβερνήσεως του Βελγίου υποβολή αιτήματος (και αντίστοιχη υλοποίησις) μεταφοράς τεχνογνωσίας αναφορικώς προς την λειτουργίαν των κινητών μονάδων ψυχικής υγείας διά τον λόγον ότι οι «κινητές μονάδες ψυχικής υγείας» του σωματείου στις Κυκλάδες θεωρούνται πανευρωπαϊκώς εξέχον παράδειγμα καλής πρακτικής και&nbsp; λειτουργίας, x. ότι πέραν του ελέγχου απασών των δαπανών (μέσω των ετησίως κατατιθεμένων προϋπολογισμών, προτάσεων χρηματοδοτήσεως και απολογισμών δράσεως του σωματείου προς την Διεύθυνσιν Ψυχικής Υγείας του Υπουργείου Υγείας, το Υπουργείον Εργασίας και την Ευρωπαϊκήν Επιτροπήν, έχει συντελεσθεί δίς έλεγχος του σωματείου από το ΣΔΟΕ κατά την τελευταίαν τριετίαν και έχει ζητηθεί υπό του ιδίου του σωματείου ο έλεγχος όλων των οικονομικών στοιχείων του υπό της εταιρείας ορκωτών ελεγκτών λογιστών «…………», η οποία τυγχάνει η μείζων εταιρεία ορκωτών ελεγκτών – λογιστών εν Ελλάδι και εκ των μεγαλυτέρων αντιστοίχων εταιρειών της Ευρώπης, δι’ όν λόγον το σωματείον έχει λάβει διαχειριστικήν επάρκειαν υλοποιήσεως προγραμμάτων «ΕΣΠΑ», xι. ότι το σωματείον απασχολεί υπεράνω των διακοσίων προσώπων ως μόνιμον προσωπικόν και τριάντα συνεργάτες, επιστήμονες και άλλους αναγνωρισμένους επαγγελματίες εις τον χώρον της ψυχικής υγείας (ψυχολόγους, κοινωνικούς λειτουργούς και άλλους), ότι η δαπάνη μισθοδοσίας αποτελεί το μεγαλύτερον μέρος του προϋπολογισμού, ότι λόγω της οικονομικής και δημοσιονομικής κρίσεως το Ελληνικό Δημόσιο έχει μειώσει ανελέγκτως και άνευ αιτιολογίας την επιχορήγησιν προς άπαντας τους λειτουργούντας προγράμματα ψυχικής υγείας φορείς και συνακολούθως και προς το σωματείον και ότι καθυστερεί μονίμως την καταβολήν της επιχορηγήσεως, όπερ επιφέρει ως συνέπειαν την αδυναμίαν καταβολής των αποδοχών του προσωπικού εις τον προβλεπόμενον νόμιμον χρόνον, xιι. ότι αμέσως μετά την καταβολήν της επιχορηγήσεως προτεραιότητα έχει η καταβολή των αποδοχών των εργαζομένων και ως εκ τούτου το εναπομένον υπόλοιπον της επιχορηγήσεως δεν επαρκεί διά την εμπρόθεσμον εξόφλησιν των λοιπών οφειλών (ασφαλιστικών εισφορών προς το ΙΚΑ, προς προμηθευτές, εκμισθωτές κτιρίων και άλλους δανειστές) και ότι τούτο έχει ως αποτέλεσμα την άσκησιν ποινικών διώξεων κατά των νομίμων εκπροσώπων του σωματείου εντός της τελευταίας διετίας, xιιι) ότι λόγω της τοιαύτης υποχρηματοδοτήσεως και των συνακολούθων δυσμενών συνεπειών διά την λειτουργίαν του σωματείου οι Δήμαρχοι ……….., η Δημοσία Βιβλιοθήκη …, ο Διευθυντής ΔΕΚΑ .., ο Διευθυντής ΕΟΠΠΥ …, ο Διευθυντής ΙΚΑ …, ο Διευθυντής Ψυχιατρικής Κλινικής και ο Διοικητής του Γενικού Νοσοκομείου …, η Διευθύντρια του Οικοτροφείου Θηλέων …, τα Ειδικά Σχολεία … και …., ο Διοικητής του Γενικού Νοσοκομείου …., ο Εκπολιτιστικός Σύλλογος …., η Ελληνική Αντικαρκινική Εταιρεία …., το Επιμελητήριον Βοιωτίας, η Ένωσις Αστυνομικών Υπαλλήλων Κυκλάδων, η Ένωσις Γονέων και Κηδεμόνων Δήμου …….., η Ένωσις Γεωργικών Συνεταιρισμών …., η Ένωσις Συλλόγων Γονέων και Κηδεμόνων Δήμου …, τα Εργατικά Κέντρα …, … και …., το Θεραπευτήριον Χρονίων Παθήσεων «……..», η Εστία …. «….», οι Ιατρικοί Σύλλογοι ………., η Ιερά Μητρόπολις …, ο Μητροπολίτης …….., ο Μητροπολίτης …., ο Μητροπολίτης …. και …., η Ιερά Μονή …, το Κέντρο Προλήψεως «……..», τα ΚΑΠΗ ….. και …., το Κέντρο Διημερεύσεως &amp; Ημερησίας Φροντίδος ΑΜΕΑ της Ιεράς Μητροπόλεως ….., το Νηπιαγωγείον Χώρας …., το ΝΟΔΕ Βοιωτίας, ο Ξενών «…..» του Γενικού Νοσοκομείου …, ο Ξενών «….» του Γενικού Νοσοκομείου …, το Ορφανοτροφείον Θηλέων …, το Πολιτιστικόν Κέντρο …. «……….», οι Πολιτιστικοί Σύλλογοι …. και Γυναικών ……., ο Δικηγορικός Σύλλογος …., η Ένωσις Νοσοκομειακών Ιατρών του Γενικού Νοσοκομείου …., τα Επιμελητήρια Βοιωτίας και Φθιώτιδος, ο Ερυθρός Σταυρός …., ο Πανελλήνιος Σύλλογος Παραπληγικών ………, τα ΤΕΕ ……., τα ΤΕΙ …, οι Φαρμακευτικοί Σύλλογοι …………, οι Σύλλογοι Οικογενειακών Φίλων Ψυχικής Υγείας (Σ.Ο.Φ.Ψ.Υ.) ………, ο Σύλλογος Γονέων …<sup>ου</sup> Επαγγελματικού Λυκείου ….., ο Σύλλογος Γονέων Δημοτικού Σχολείου ….., ο Σύλλογος «………», ο Σύλλογος Γυναικών …….., ο Σύλλογος Γυναικών ….., ο Σύλλογος Διδασκάλων και Νηπιαγωγών … ., ο Σύλλογος Νεφροπαθών …., ο Σύλλογος Ρουμελιωτών …., το Συντονιστικό Εργαζομένων …., η Σχολή Μονίμων Υπαξιωματικών, το Σωματείο ΑΜΕΑ …, το Σωματείο «………» και η Υπηρεσία Επιμελητών Κοινωνικής Αρωγής …. έχουν συγκεντρώσει 7.300 υπογραφές προσώπων συμμεριζομένων το έργον του σωματέιου και ιx. ότι έγγραφη αναγνώρισις και υποστήριξις του έργου του σωματείου παρείχαν, μεταξύ άλλων, ο Παγκόσμιος Οργανισμός Υγείας (Π.Ο.Υ.) και η Παγκόσμιος Εταιρεία Ψυχοκοινωνικής Αποκαταστάσεως και β΄΄΄) ο δέ εναγόμενος: ι. ότι πάντοτε εδήλωνε και δηλώνει άπασες τις αμοιβές, τις οποίες εισέπραξεν και εισπράττει ως επιστημονικός συνεργάτης του ως άνω σωματείου, ιι. ότι ουδέποτε εχρηματοδότησεν μέσω του σωματείου ερευνητικά προγράμματα του Παντείου Πανεπιστημίου, ιιι. ότι πέραν των εις ανωτέρω σημείον της παρούσης αναφερομένων ιδιοτήτων του έχει επίσης διατελέσει Διευθυντής του Κέντρου Ψυχικής Υγείας …., Αντιπρόεδρος της Παγκοσμίου Εταιρείας Ψυχοκοινωνικής Αποκαταστάσεως, Αντιπρόεδρος της Ομάδος Αναθεωρήσεως του Προγράμματος «……….» και μέλος της Μονάδος Υποστηρίξεως του Προγράμματος «…………», ιν. ότι ήτο πρωτεργάτης του προγράμματος αποασυλοποιήσεως του Κρατικού Θεραπευτηρίου Λέρου, ν. ότι έχει συγγράψει επιστημονικά βιβλία, πληθώρα επιστημονικών άρθρων και δημοσιεύσεων σε επιστημονικά περιοδικά και ανακοινώσεων σε διεθνή επιστημονικά συνέδρια, ότι υπήρξε μέλος προεδρείων τριάκοντα δύο ιατρικών συνεδρίων, συμποσίων και άλλων επιστημονικών εκδηλώσεων και ότι είναι μέλος έξι ιατρικών επιστημονικών εταιρειών και ανταποκριτής τεσσάρων διεθνών ιατρικών περιοδικών και επιθεωρήσεων. Προς υποστήριξιν και επιβεβαίωσιν των διά τε της ενδίκου αγωγής και της ως εγκλήσεως ως άνω εκτεθέντων ο δεύτερος ενάγων προσεκόμισε μετά νομίμου επικλήσεως τις εις την αρχήν του σκεπτικού περί εκτιμήσεως των αποδείξεων αναφερόμενες ένορκες βεβαιώσεις. Εκ των ενόρκως βεβαιωσάντων ο ………. (Καθηγητής της Ψυχιατρικής του Ιατρικού Τμήματος της Σχολής Επιστημών Υγείας του Πανεπιστημίου Ιωαννίνων) εβεβαίωσεν ότι τυγχάνει μέλος του πρώτου ενάγοντος επιστημονικού σωματείου και αναπληρωματικό μέλος του διοικητικού συμβουλίου αυτού, ότι από του έτους 1988 το ως άνω σωματείον λειτουργεί έχον ως βασικόν σκοπόν την οργάνωσιν και λειτουργίαν δομών και υπηρεσιών αποκαταστάσεως χρονίων ψυχιατρικών ασθενών και προσώπων ειδικών ψυχοκοινωνικών αναγκών, ότι κατά το έτος 1991 εντός του πλαισίου του προγράμματος «………» του Υπουργείου Υγείας και της Ευρωπαϊκής Ενώσεως το σωματείον ελειτούργησε τον Ξενώνα Παραλίας …. διά Ευβοείς χρονίους ασθενείς νοσηλευθέντας μέχρι τότε επί πολλά έτη εντός του Κρατικού Θεραπευτηρίου Λέρου, ότι η στελέχωσις μετά αρτίως επιστημονικώς κατηρτισμένου και εις την ψυχοκοινωνικήν αποκατάστασιν χρονίων ψυχικών ασθενών ειδικευμένου προσωπικού, η ποιότης της παρεχομένης φροντίδος εις τους ασθενείς και η συνετή διαχείρισις των χρημάτων της επιχορηγήσεως είχαν ως αποτέλεσμα την απόκτησιν της εμπιστοσύνης του Ελληνικού Κράτους, ότι ήδη έχει την επιστημονικήν και διοικητικήν ευθύνην λειτουργίας ένδεκα συνολικώς στεγαστικών δομών ψυχοκοινωνικής αποκαταστάσεως (οικοτροφείων, ξενώνων και κοινοτικών οίκων), προστατευομένων διαμερισμάτων, δύο κινητών μονάδων ψυχικής υγείας στις Κυκλάδες και ενός κέντρου ημέρας στα Μελίσσια νομού Αττικής, ότι εντός των στεγαστικών δομών αυτού φιλοξενεί, φροντίζει και παρέχει υψηλής ποιότητος ιατρική φροντίδα μέσω ψυχιάτρων, ψυχολόγων, κοινωνικών λειτουργών, νοσηλευτών και λοιπού βοηθητικού προσωπικού επί εικοσιτετραώρου βάσεως εις εκατόν είκοσι οκτώ ψυχικώς ασθενείς χρονίων βαρειών ψυχικών νόσων, οι οποίοι ετύγχαναν επί πολλά έτη έγκλειστοι εντός διαφόρων δημοσίων ψυχιατρικών καταστημάτων, ότι οι δύο κινητές μονάδες ψυχικής υγείας στις Κυκλάδες προσφέρουν ιατρικές υπηρεσίες προς τους μη έχοντας άλλον τρόπον προσβάσεως εις ψυχιατρική μέριμνα εντοπίους ασθενείς των νήσων, αποτελούν πρότυπα λειτουργίας και εζητήθη παρ’ αυτών υπό της Κυβερνήσεως του Βελγίου η μεταφορά τεχνογνωσίας εν σχέσει προς την λειτουργίαν αυτών, ότι άπασα η δράσις του σωματείου καλύπτεται οικονομικώς εκ πόρων του Υπουργείου Υγείας και της Ευρωπαϊκής Ενώσεως, ότι αναφορικώς προς όλες τις δαπάνες καθ’ έκαστον έτος υποβάλλονται προτάσεις χρηματοδοτήσεως, αναλυτικοί προϋπολογισμοί και απολογισμοί δράσεως, οι οποίοι ελέγχονται από την Διεύθυνσιν Ψυχικής Υγείας του Υπουργείου Υγείας, ότι πέραν της μειώσεως της χρηματοδοτήσεως του σωματείου κάτω των υπό της Ευρωπαϊκής Ενώσεως τιθεμένων κατωτάτων ορίων το Υπουργείον Υγείας δεν μεριμνά διά την έγκαιρη καταβολήν της χρηματοδοτήσεως της αποσκοπούσης, μεταξύ άλλων, εις την αντίστοιχον έγκαιρη εξόφλησιν των αποδοχών των εργαζομένων και των ασφαλιστικών εισφορών προς το ΙΚΑ και την αντιμετώπισιν των λοιπών αναγκών λειτουργίας και ότι παρά ταύτα το σωματείον τυγχάνει από τους ολίγους φορείς, οι οποίοι αντιμετωπίζουν επιτυχώς το συγκεκριμένο πρόβλημα, καθ’ όσον δι’ αποφάσεως του διοικητικού συμβουλίου εξοφλούνται κατά προτεραιότητα οι εργαζόμενοι και εν συνεχεία οι λοιπές απαιτήσεις, ότι ο εφεσίβλητος, ο οποίος έχει άπασες τις εις ανωτέρω σημείον αναφερθείσες ιδιότητες και προσόντα και τυγχάνει επιπροσθέτως άμισθος επιστημονικός συνεργάτης της Πανεπιστημιακής Κλινικής της Λωζάνης της Ελβετίας, είναι ο επιστημονικός διευθυντής του σωματείου και λαμβάνει αμοιβή κατά πολύ κατωτέραν του υπ’ αυτού παραγομένου και προσφερομένου έργου, καθώς και ότι η ψυχιατρική μεταρρύθμισις εις την Ευρώπη εστηρίχθη επί της ιδέας της καταργήσεως των ψυχιατρικών καταστημάτων και μεταφοράς των επί πολλά έτη εντός των ψυχιατρείων εγκλείστων ψυχικώς ασθενών σε μικρές στεγαστικές δομές εγγύς του τόπου καταγωγής αυτών διά παροχής υψηλού επιπέδου ιατρικής φροντίδος προς τον σκοπόν καλλιεργείας των προσωπικών δεξιοτήτων και χάριν της κοινωνικής αποκαταστάσεως και επανεντάξεως αυτών, όπως επίσης ότι προς επίτευξιν του ως άνω αποτελέσματος απαιτείται η παροχή φροντίδος υπό θεραπευτικής ομάδος εμπείρων επιστημόνων διαφόρων ειδικοτήτων και πολύ μεγάλη προσοχή εις τον χειρισμόν των υπό αντιμετώπισιν ψυχιατρικών προβλημάτων, αφού οι μονάδες ψυχοκοινωνικής αποκαταστάσεως δεν τυγχάνουν άσυλα και δεν επιτρέπεται να στελεχώνονται από ανειδικεύτους ή μετρίως κατηρτισμένους επιστήμονες του τομέως της ψυχικής υγείας. Ωσαύτως και ο ενόρκως βεβαιώσας ………… (πρώην βουλευτής και υπουργός οικονομικών, εξωτερικών και υγείας) εβεβαίωσεν ότι ως εκ των ως άνω ιδιοτήτων αυτού γνωρίζει πολύ καλά το έργο και την δράσιν του πρώτου ενάγοντος επιστημονικού σωματείου και του εφεσιβλήτου (δευτέρου ενάγοντος), επεβεβαίωσεν ότι το ως άνω σωματείον συνεστήθη (κατά το έτος 1989) από καταξιωμένους ψυχιάτρους με αρχικόν σκοπόν την υλοποίησιν του προγράμματος αποασυλοποιήσεως των ψυχικώς ασθενών του Κρατικού Θεραπευτηρίου Λέρου και ότι υλοποίησεν το ως άνω έργον κατά υποδειγματικόν και αποτελεσματικόν τρόπον, ότι έκτοτε λόγω της αρτίας επιστημονικής καταρτίσεως και της μεγάλης εμπειρείας και τεχνογνωσίας δραστηριοποιείται εις όλα τα υπό του υπουργείου υγείας και της ευρωπαϊκής ενώσεως επιχορηγούμενα προγράμματα αποασυλοποιήσεως ψυχικώς ασθενών και τυγχάνει ο δεύτερος μεγαλύτερος μη κυβερνητικός οργανισμός, ο οποίος υλοποιεί τα συγκεκριμένα προγράμματα εντός του ελλαδικού χώρου, ότι, όταν κατά το έτος 1997 κατηρτίσθη το πρόγραμμα «………» διά τον εκσυγχρονισμόν του συστήματος παροχής υπηρεσιών ψυχικής υγείας και την ψυχιατρική μεταρρύθμισιν διά της μετατοπίσεως της ψυχιατρικής φροντίδος από τα ψυχιατρικά νοσοκομεία εις την κοινότητα και δή διά της δημιουργίας οικοτροφείων, ξενώνων, κινητών μονάδων ψυχικής υγείας και άλλών μονάδων ψυχικής υγείας και της συνακόλουθης σταδιακής απομακρύνσεως των ασθενών από τα ψυχιατρεία προς τον σκοπόν επανεντάξεως εις την κοινωνίαν μέσω των ως άνω δομών, απεφασίσθη η υλοποίησις των αντιστοίχων προγραμμάτων από μη κερδοσκοπικούς ιδιωτικούς φορείς μέσω της συγχρηματοδοτήσεως της ευρωπαϊκής ενώσεως και του υπουργείου υγείας προς τον σκοπόν αποφυγής των αγκυλώσεων του δημοσίου και καθωρίσθη σύστημα διασφαλίσεως της ποιότητος των παρεχομένων υπηρεσιών κα του επιστημονικού και κοινωνικού έργου των φορέων υλοποιήσεως και συνεχής διαχειριστικός έλεγχος των δομών από την διαχειριστικήν αρχήν του προγράμματος, το υπουργείον υγείας και το υπουργείον οικονομικών, εντός του πλαισίου διενεργείας συνεχών ποιοτικών και διαχειριστικών ελέγχων εις το ως άνω σωματείον δεν υπήρξεν ακόμη και υποψία κακοδιαχειρίσεως αλλά αντιθέτως το σωματείον έχαιρεν εκτιμήσεως παρ’ όλων των έκτοτε ηγεσιών του υπουργείου υγείας, ότι κατά τις περιπτώσεις ανακύψεως σοβαρού προβλήματος εις τα προγράμματα αποασυλοποιήσεως οι υπεύθυνοι του τμήματος ψυχικής υγείας του υπουργείου υγείας καλούν τα στελέχη του ως άνω σωματείου προς επίλυσιν, ότι κατά την θητείαν του ενόρκως βεβαιώσαντος ως υπουργού υγείας ο εφεσίβλητος ευρισκόμενος τότε εις την θέσιν του διοικητού του Παιδοψυχιατρικού Νοσοκομείου Αττικής επέδειξεν ποιοτικόν μεταρρυθμιστικόν έργον και κατέβαλε μεγάλον αγώνα εις την αλλαγήν του ασυλικού τοπίου του ως άνω Νοσοκομείου και είχε συντονίσει την δικτύωσιν των ψυχιατρικών νοσοκομείων μετά σηματνικών φορέων του εξωτερικού προς τον σκοπόν ανταλλαγής τεχνογνωσίας και εμπειρίας, ότι το έργον της διαδικασίας αποασυλοποιήσεως κατά την διάρκειαν της προαναφερθείσης θητείας του ως διοικητού του ως άνω Νοσοκομείου εδημοσιεύθη εις το εξωτερικόν κατόπιν προσκλήσεως των καθηγητών του Πανεπιστημίου Χάρβαρντ των Ηνωμένων Πολιτειών της Αμερικής και ότι το εν γένει έργον αυτού εις την ψυχιατρική μεταρρύθμισιν και αποασυλοποίησιν έχει αναγνωρισθεί διεθνώς και χαίρει μεγάλης εκτιμήσεως εις τον παγκόσμιον επιστημονικόν χώρον μετά προσκλήσεων διά ομιλίες εις τον Παγκόσμιον Οργανισμόν Υγείας, το Ευρωπαϊκό Γραφείον του Υψηλού Επιτρόπου διά τα Ανθρώπινα Δικαιώματα και πολλές διεθνείς επιστημονικές εταιρείες και ότι αμείβεται διά αμοιβής κατά πολύ κατωτέρας της σημαντικότητος του υπ’ αυτού παραγομένου έργου. Επί πλέον διά της από 14-10-2013 ενόρκου εξετάσεως αυτού ως μάρτυρος κατά την προανάκρισιν ενώπιον της Πταισματοδίκου Αμαρουσίου ο ……….. (Γενικός Διευθυντής Υγείας του Υπουργείου Υγείας και προηγουμένως επί δεκαετίαν Διευθυντής της Διευθύνσεως Ψυχικής Υγείας του Υπουργείου Υγείας) κατέθεσεν ότι μετά την εις την αλλοδαπήν δημοσίευσιν δημοσιευμάτων περιγραφής της δυσμενούς καταστάσεως του Ψυχιατρείου της Λέρου και την συνακόλουθιν δημιουργίαν αρνητικής εικόνος διά την ψυχικήν υγείαν εν Ελλάδι η τότε Ελληνική Κυβέρνησις εζήτησε την συνδρομήν της Ευρωπαϊκής Επιτροπής, εμπειρογνώμονες της οποίας προέτειναν την σύστασιν μη κυβερνητικών οργανώσεων εις τον χώρον της ψυχικής υγείας προς τον σκοπόν αποασυλοποιήσεως του ως άνω Ψυχιατρείου, ότι οι πλέον αρμόδιοι διά το συγκεκριμένον έργον ετύγχαναν οι καθηγητές των πανεπιστημίων ψυχιατρικής εν Ελλάδι, οι οποίοι εκλήθησαν και συνέστησαν τις ως άνω οργανώσεις καθ’ υπόδειξιν της Ευρωπαϊκής Ενώσεως, ότι επί εξαετίαν οι συσταθείσες μη κυβερνητικές οργανώσεις εχρηματοδοτήθησαν υπό της Ευρωπαϊκής Ενώσεως βάσει κοστολογίων προσδιορισθέντων και εγκριθέντων από τα αρμόδια όργανά της και ειργάσθησαν μετά προσωπικού εγκριθέντος κατά ειδικότητα από τα αυτά ως άνω όργανα, ότι από του έτους 1996 και εντεύθεν άρχισεν η υποχρέωσις του ελληνικού κράτους προς χρηματοδότησιν του ως άνω έργου, ότι, ενώ βάσει των έναντι της Ευρωπαϊκής Ενώσεως υποχρεώσεων της Ελλάδος πρέπει να καθορίζεται χρηματικόν κονδύλιον 100.000.000 ευρώ προς τον σκοπόν τούτον, εν τούτοις το πράγματι καταβαλλόμενον τυγχάνει χρηματικού ύψους 40.000.000 ευρώ, ότι από του έτους 2004 και εντεύθεν το πρώτο ενάγον σωματείον υποχρηματοδοτείται αλλά παρά ταύτα έχει αξιολογηθεί θετικώς εκ μέρους μη ελλήνων εμπειρογνωμόνων της Ευρωπαϊκής Επιτροπής, ότι ο εφεσίβλητος αμείβεται μετά αμοιβής κατωτέρας του επιπέδου του υπ’ αυτού παραγομένου έργου, ότι έχει &nbsp;εκποιήσει περιουσιακά στοιχεία του προς τον σκοπόν τροφοδοτήσεως του ως άνω σωματείου και ότι η ποιότης του έργου του δεν προκύπτει μόνον από την αρίστην κατάστασιν των ασθενών αλλά κυρίως από το καλόν πνεύμα, το οποίον έχει εμφυσήσει μεταξύ των εργαζομένων, οι οποίοι συνεχίζουν να προσφέρουν μετά προσοχής τις υπηρεσίες αυτών παρά την εξάμηνον έως και επτάμηνον καθυστέρησιν της επιχορηγήσεως του υπουργείου υγείας διά την κάλυψιν της μισθοδοσίας αυτών. Επί της ως άνω εγκλήσεως του πρώτου ενάγοντος σωματείου και του εφεσιβλήτου εξεδόθη αφ’ ενός η υπ’ αριθ. …… /20-6-2014 διάταξις της Αντεισαγγελέως Πλημμελειοδικών Πειραιώς, διά της οποίας αύτη απερρίφθη ως μη νόμιμος κατά το σκέλος υποβολής αυτής εκ μέρους του νομικού προσώπου του ως άνω σωματείου (μη κυβερνητικής οργανώσεως), και αφ’ ετέρου η υπ’ αριθ. 713, 767 &amp; 820 /2016 απόφασις του Τριμελούς Εφετείου Πλημμελημάτων Πειραιώς, διά της οποίας οι τότε κατηγορούμενοι (διευθυντής – εκδότης της εφημερίδος και δημοσιογράφος – συντάκτης του προαναφερομένου δημοσιεύματος) εκηρύχθησαν αθώοι. Ειδικώτερον, διά του σκεπτικού της ως άνω αποφάσεως έγινε δεκτόν ότι αφορμή και έναυσμα διά το δημοσίευμα υπήρξεν η εις την Βουλήν των Ελλήνων συζήτησις της από 13-2-2013 επερωτήσεως του Βουλευτού ………… προς τον τότε Υπουργόν Υγείας (………..), η οποία αφορούσε κυρίως εις την διαχείρισιν και τον έλεγχον της κρατικής επιχορηγήσεως προς τις μη κυβερνητικκές οργανώσεις, οι οποίες εδραστηριοποιούντο εις τον χώρον της υγείας. Η επί της επερωτήσεως συζήτησις – απάντησις διεμείφθη στην Βουλή των Ελλήνων την 4<sup>ην</sup> Ιουνίου 2013, καθ’ ήν ο μέν επερωτήσας Βουλευτής, μεταξύ άλλων, εζήτησε να πληροφορηθεί εάν αληθεύει ότι οι μη κυβερνητικές οργανώσεις διά την ψυχικήν υγείαν έλαβαν χρηματικόν ποσόν 1.400.000.000 ευρώ και τί κατέδειξεν ο προ διετίας διαταχθείς διαχειριστικός έλεγχος, ο δέ απαντήσας Υπουργός, μεταξύ άλλων, απήντησεν: «γιατί το μόνον που τους νοιάζει είναι να παίρνουν όχι να δίνουν και να εκβιάζουν …» και επί πλέον: «υπάρχουν κρούσματα διαφθοράς, για τα οποία επιλαμβάνεται πλέον η δικαιοσύνη». Αναφορικώς προς το αμέσως ως άνω αντικείμενον συζητήσεως της Βουλής των Ελλήνων, το οποίον αφορούσε το ιδιαιτέρως σημαντικό ζήτημα της ψυχικής υγείας και την διαχείρισιν των κρατικών επιδοτήσεων από τις αντίστοιχες μη κυβερνητικές οργανώσεις, υπήρξε σειρά δημοσιευμάτων πρώτον την 4<sup>ην</sup> Ιουνίου 2013 στην ηλεκτρονικήν εφημερίδα «…..», δεύτερον την 5<sup>ην</sup> Ιουνίου 2013 στην «….» και τρίτον την 4<sup>ην</sup> Ιουνίου 2013 στην εφημερίδα «……….». Επί πλέον κατά την διάρκειαν της απαντήσεως του ως άνω Υπουργού έγινε χρήσις υπηρεσιακών εγγράφων, μεταξύ των οποίων και του εγγράφου «ΕΚΘΕΣΗ ΑΠΟΛΟΓΙΣΜΩΝ 2011», το οποίον δεν φέρει ημερομηνίαν εκδόσεως και υπογραφήν του εκδόσαντος και διά τούτο είναι προφανές ότι πρόκειται περί υπηρεσιακού – βοηθητικού χαρακτήρος εγγράφου χρησιμοποιηθέντος προς διευκόλυνσιν του απαντήσαντος Υπουργού, εντός του οποίου εκτίθενται αναλυτικά οικονομικά στοιχεία διά εξήντα πέντε μη κυβερνητικές οργανώσεις της ψυχικής υγείας. Μεταξύ αυτών αναφέρεται υπό τον αύξοντα αριθμόν «5» η μη κυβερνητική οργάνωσις υπό την επωνυμίαν «…..» (το πρώτο ενάγον σωματείον), από την οποίαν ο εφεσίβλητος έχει λάβει ως ελεύθερος επαγγελματίας χρηματικόν ποσόν διά το έτος 2011 και της οποίας το ύψος των δαπανών ανήλθε εις το ποσόν των 6.000.000 ευρώ. Όλων των προαναφερομένων έλαβε γνώσιν ο συντάκτης του δημοσιεύματος, όπως επίσης και ότι διά το ζήτημα της οικονομικής διαχειρίσεως των μη κυβερνητικών οργανώσεων της ψυχικής υγείας είχε διαταχθεί εισαγγελική έρευνα. Πράγματι από τον Νοέμβριο του έτους 2012 δυνάμει της υπό στοιχεία ……… παραγγελίας του Εισαγγελέως Πλημμελειοδικών Αθηνών είχε διαταχθεί και διεξήγετο προκαταρκτική εξέτασις ενώπιον του 30ού Πταισματοδίκου Αθηνών. Η ως άνω εισαγγελική παραγγελία εστηρίχθη επί του υπό τον τίτλο «Το μεγάλο φαγοπότι των ΜΚΟ ψυχικής υγείας» δημοσιεύματος της 28<sup>ης </sup>σελίδος του φύλλου της 19-10-2012 της εφημερίδος «……..». Εν όψει των προαναφερομένων, των οποίων έλαβε γνώσιν ο ως άνω κατηγορούμενος, ως δημοσιογράφος, συνέταξεν και έδωσε προς δημοσίευσιν εντός του πλαισίου της αποστολής του τύπου διά την ενημέρωσιν του ευρυτέρου κοινού το προαναφερόμενο δημοσίευμα, στο οποίο γίνεται εξαντλητική αναφορά σχετικώς με την οικονομική επιχορήγησιν των μη κυβερνητικών οργανώσεων ψυχικής υγείας και των δαπανηθέντων ποσών με κυρίαν αναφοράν στην αναγκαιότητα και αποτελεσματικότητα των δαπανηθέντων τεραστίων χρηματικών κονδυλίων. Στον πλαγιότιτλο του σχετικού άρθρου αναγράφεται: «Συντριπτικά τα στοιχεία για το πάρτι με τις ΜΚΟ του κλάδου ψυχικής υγείας». Εν συνεχεία εις το τέλος της σελίδος 20 αναφέρεται: «Όσον αφορά τον πανεπιστημιακό … προοδευτικό κύκλο, οι καθηγητές κ.κ ………. κατέχουν την πρωτοκαθεδρία στις κυριότερες ΜΚΟ (……….), με ανάλογες παχυλές αμοιβές …». Το δημοσίευμα αυτό ο πολιτικώς ενάγων (νύν εφεσίβλητος) έκρινε συκοφαντικό και προσβλητικό για την τιμή και την υπόληψή του και υπέβαλε ενώπιον του Εισαγγελέως Πλημμελειοδικών Αθηνών (εκ παραδρομής αντί του ορθού ενώπιον του Εισαγγελέως Πλημμελειοδικών Πειραιώς) την από 12-9-2013 έγκληση. Εντός του πλαισίου των άρθρων 47§3 και 43 ΚΠΔ (η Αντεισαγγελεύς Πλημμελειοδικών Πειραιώς) εκίνησε την ποινική δίωξιν και μετά το πέρας της προκαταρκτικής εξέτασης εκλήτευσε τους κατηγορουμένους στο ακροατήριο δυνάμει του από 19-4-2014 κλητηρίου θεσπίσματος, διά να δικασθούν διά την διωκομένην πράξιν της συκοφαντικής δυσφημήσεως διά του τύπου, κρίνουσα ως δυσφημητικό περιστατικό μόνο: «… όσον αφορά τον πανεπιστημιακό … προοδευτικό κύκλο, οι καθηγητές κ.κ. ….. … κατέχουν την πρωτοκαθεδρία στις κυριότερες ΜΚΟ (……….) με ανάλογες παχυλές αμοιβές …» απορρίπτουσα ουσιαστικώς όλο το περιεχόμενον της εγκλήσεως, το οποίον αναφερόταν στο δημοσίευμα και κατά τον πολιτικώς ενάγοντα (νύν εφεσίβλητον) ήτο εξ ίσου δυσφημητικό δι’ αυτόν. Ο πολιτικώς ενάγων (εφεσίβλητος) είναι καθηγητής Κοινωνικής Ψυχιατρικής στο Πάντειο Πανεπιστήμιο, καταθέτει ότι ανήκει στον προοδευτικό κύκλο και πρωτοστάτησε στην ίδρυση και λειτουργία της «…..», με την οποία συνδέεται ως επιστημονικός διευθυντής με μηνιαίες απολαβές 1.800 ευρώ. Στο σχετικό υπηρεσιακό σημείωμα, του οποίου έκανε χρήση ο επερωτηθείς Υπουργός, ως αναφέρθηκε, ο πολιτικώς ενάγων (νύν εφεσίβλητος) αναφέρεται μεταξύ των ελευθέρων επαγγελματιών «με σχετικά υψηλές αμοιβές» ποσού 45.000 ευρώ διά το έτος 2011, το οποίο και συμπεριέλαβε στην φορολογική του δήλωση κατά το αντίστοιχο οικονομικόν έτος 2012. Εν όψει των προεκτεθέντων, όπως έχει διατυπωθεί η κατηγορία εις βάρος των κατηγορουμένων, η φράσις «παχυλές αμοιβές» συνιστά αξιολογικήν κρίσιν του συντάξαντος το δημοσίευμα κατηγορουμένου, στην δημοσίευση του οποίου συνήνεσεν ο συγκατηγορούμενος εκδότης – διευθυντής της εφημερίδος. Η αξιολογική δε αυτή κρίσις μη συνδυαζομένη με άλλα πραγματικά περιστατικά – γεγονότα συνδεδεμένα ή συνεχόμενα με το προσβλητικό της τιμής και υπολήψεως του πολιτικώς ενάγοντος (νύν εφεσιβλήτου), δεν δυνιστά γεγονός κατά την έννοιαν του άρθρου 363 ΠΚ. Άλλωστε σε κανένα άλλο σημείο του δημοσιεύματος ο συντάκτης του δημοσιεύματος δημοσιογράφος αναφέρεται στον πολιτικώς ενάγοντα ή την «……..», όπως αυτό πράγματι γίνεται διά συγκεκριμένες ΜΚΟ, όπως η «…», «……..», «….», και άλλες με αναφορά δι’ αυτές σε συγκεκριμένα κονδύλια και αμοιβές, ώστε να καθίσταται δυνατή ή ούτως ή άλλως μη αποτελούσα στοιχείο της κατηγορίας σύνδεση της αξιολογικής κρίσεως «παχυλές αμοιβές» με αυτά. Συνεπώς δεν στοιχειοθετείται η εις βάρος των κατηγορουμένων κατηγορία διά την πράξιν της συκοφαντικής δυσφημήσεως διά του τύπου αλλά ούτε βεβαίως και αυτή της εξυβρίσεως (άρθρο 361 ΠΚ), δοθέντος ότι εκ των ως άνω αναλυτικώς εκτεθέντων και αποδειχθέντων πραγματικών περιστατικών δεν προκύπτει σκοπός εξυβρίσεως του πολιτικώς ενάγοντος και πρέπει οι κατηγορούμενοι να κηρυχθούν αθώοι (της κατηγορίας της συκοφαντικής δυσφημήσεως συνισταμένης, κατά το κατηγορητήριον και το διατακτικόν της ως άνω ποινικής αποφάσεως εις το ακόλουθο περιεχόμενο: «Όσον αφορά τον πανεπιστημιακό … προοδευτικό κύκλο, οι καθηγητές κ.κ. …. … κατέχουν την πρωτοκαθεδρία στις κυριότερες ΜΚΟ (……….) με ανάλογες παχυλές αμοιβές». Ο εφεσίβλητος προσεκόμισεν ακριβή αντίγραφα των δηλώσεων φορολογίας εισοδήματος προς την Δ.Ο.Υ. Αμαρουσίου διά τα οικονομικά έτη 2011 και 2012, βάσει των οποίων πέραν του δηλωθέντος αθροίσματος των καθαρών ποσών από μισθούς (εκ ποσών 27.769,74 ευρώ και 25.725,76 ευρώ δι’ έκαστον ως άνω οικονομικόν έτος) έχει δηλώσει ακαθάριστα και καθαρά εισοδήματα από ατομικόν επάγγελμα ποσά 51.330 ευρώ και 48.791,96 ευρώ αντιστοίχως διά το οικονομικόν έτος 2011 και 62.342,34 ευρώ και 45.349,17 ευρώ αντιστοίχως διά το οικονομικόν έτος 2012. Επί πλέον προσεκόμισεν τις από 29-3-2013 και 26-3-2014 βεβαιώσεις του πρώτου ενάγοντος σωματείου (………….), διά των οποίων βεβαιούται αφ’ ενός ότι από 1-1-2012 έως 31-12-2012 κατεβλήθη εις τον εφεσίβλητον ποσόν 45.683,34 ευρώ (εκ του οποίου παρεκρατήθη φόρος ποσοστού 20% και αξίας 9.136,67 ευρώ) ως αμοιβή επιστημονικού διευθυντού διά το χρονικό διάστημα από 1-6-2011 έως και 30-9-2012 και αφ’ ετέρου ότι από 1-1-2013 έως 31-12-2013 κατεβλήθη εις τον εφεσίβλητον ποσόν 29.808,34 ευρώ [εκ του οποίου παρεκρατήθη φόρος ποσοστού 20% και αξίας 5.961,67 ευρώ (και ουχί αξίας 9.136,67 ευρώ ως εσφαλμένως ανεγράφη επί της ως άνω βεβαιώσεως)] ως αμοιβή επιστημονικού διευθυντού διά το χρονικό διάστημα από 1-10-2012 έως και 30-11-2013. Ήτοι, η μετ’ αφαίρεσιν του παρακρατηθέντος φόρου αμοιβή του εφεσιβλήτου ως επιστημονικού συνεργάτου του πρώτου ενάγοντος σωματείου αναλύεται σε χρηματικόν ύψος 3.045,55 ευρώ μηνιαίως ληφθέν κατά το έτος 2011 και σε χρηματικόν ύψος 1.987,22 ευρώ ληφθέν κατά το έτος 2012, το πρώτο εκ των οποίων αντιστοιχεί σε χρηματικόν ύψος 2.284,17 ευρώ μηνιαίως διά την αμοιβήν την αναγομένην εις το δεκαεξάμηνον χρονικό διάστημα από 1-6-2011 έως και 30-9-2012 και το δεύτερον εκ των οποίων αντιστοιχεί σε χρηματικόν ύψος&nbsp; 1.703,33 ευρώ μηνιαίως διά την αμοιβήν την αναγομένην εις το δεκατετράμηνον χρονικό διάστημα από 1-10-2012 έως και 30-11-2013. Εξ άλλου αναφορικώς προς την λειτουργίαν των μονάδων ψυχικής υγείας του σωματείου δυνάμει των υπ’ αριθ. πρωτ. .. /14-1-2015 και … /22-1-2015 εκθέσεων επιτοπίου επαληθεύσεως της Μονάδος Γ΄ Προεγκρίσεων &amp; Επιτοπίων Επαληθεύσεων της Ειδικής Υπηρεσίας Τομέως Υγείας &amp; Κοινωνικής Αλληλεγγύης του Υπουργείου Υγείας ελέγχθησαν αφ’ ενός η ψυχική μονάς του Οικοτροφείου …. και τα γραφεία κεντρικής διοικήσεως του σωματείου και ο ξενών «….» διά την περίοδον από 1-1-2012 έως και 31-12-2013, δίχως να προκύψει κάποια διαχειριστική πλημμέλεια και χωρίς να προταθεί κάποια διόρθωσις ή ανάκτησις λόγω παρατυπίας. Επίσης διά της υπ’ αριθ. ………. /7-4-2011 προσκλήσεως της Περιφερειακής Διευθύνσεως Αττικής του Σώματος Διώξεως Οικονομικού Εγκλήματος (ΣΔΟΕ) του Υπουργείου Οικονομικών εζητήθη η προσκομιδή των βιβλίων και των στοιχείων του ως άνω σωματείου διά έλεγχον, δίχως να προκύψει κάποια οικονομική ή διαχειριστική ατασθαλία. Επιβεβαιωτικά δέ στοιχεία της προσηκούσης και ευρρύθμου (κατά τον οικονομικόν, διαχειριστικόν και λειτουργικόν τομέα) δράσεως του πρώτου ενάγοντος σωματείου, του οποίου ο εφεσίβλητος διατελεί επιστημονικός συνεργάτης, τυγχάνουν αφ’ ενός η διά της υπ’ αριθ. πρωτ. Υ5β /Γ.Π. /οι. 72153 /16-6-2010 αποφάσεως της Προϊσταμένης της Διευθύνσεως Ψυχικής Υγείας της Γενικής Διευθύνσεως Υγείας του Υπουργείου Υγείας και Κοινωνικής Αλληλεγγύης προσωρινή ανάθεσις εις αυτό (πρώτο ενάγον σωματείον) της λειτουργίας του οικοτροφείου της αστικής μη κερδοσκοπικής εταιρείας υπό την επωνυμία «……» μετά την ανάκλησιν της αδείας λειτουργίας της διά λόγους δημοσίου συμφέροντος και μη συννόμου λειτουργίας της και αφ’ ετέρου η διά του υπ’ αριθ. πρωτ. ….. /4-10-2010 εγγράφου περί επιβεβαιώσεως διαχειριστικής επαρκείας της Ειδικής Υπηρεσίας Τομέως Υγείας και Κοινωνικής Αλληλεγγύης χορήγησις επιβεβαιώσεως διαχειριστικής επαρκείας του ως άνω σωματείου διά την χρονική περίοδον των ετών 2007 έως και 2013. Ήδη διά του υπ’ αριθ. ………… /16-1-2006 πιστοποιητικού της ………… το ως άνω σωματείον είχε λάβει πιστοποιητικόν συστήματος διαχειρίσεως ποιότητος, βάσει του οποίου επιστοποιήθη κατόπιν επιθεωρήσεως του Συστήματος Διαχειρίσεως Ποιότητος ότι&nbsp; τούτο επλήρει τις απαιτήσεις του προτύπου ΕΝ ISO 9001: 2000 επί τριετίαν (έως και 15-1-2009), ενώ την 22αν Οκτωβρίου 2011 το σωματείον έλαβε βραβείον σημαντικωτέρας διοικητικής παρεμβάσεως από την «…………», επιπλέον δέ βάσει της από 6-5-2015 βεβαιώσεως της εταιρείας Ορκωτών Λογιστών ………. εβεβαιώθη ότι η ως άνω εταιρεία διενήργησεν έλεγχον των οικονομικών καταστάσεων του σωματείου διά τις χρήσεις των ετών&nbsp; 2004 έως και 2009 και ότι οι εργασίες του ελέγχου επερατώθησαν εμπροθέσμως και οι σχετικές εκθέσεις ελέγχου παρεδόθησαν στα αρμόδια όργανα του σωματείου (δίχως, όμως, να προσκομίζεται το αντίστοιχον πόρισμα αλλά και χωρίς οι αντίδικοι να έχουν να προσάπτουν την ύπαρξιν αρνητικού συμπεράσματος των ως άνω ορκωτών ελεγκτών). Διά δέ του υπ’ αριθ. πρωτ. …. /1-7-2013 εγγράφου του ως άνω σωματείου υπεβλήθη προς το Γενικόν Λογιστήριον του Κράτους, προς το Υπουργείον Υγείας και προς το Ελεγκτικό Συνέδριον (υπ’ αύξοντες αριθμούς πρωτοκόλλων παραλαβής: … /2-7-2013 και …. /4-9-2013) ο απολογισμός του σωματείου διά το έτος 2012, βάσει του οποίου προέκυψαν πραγματοποιηθείσες συνολικές δαπάνες χρηματικού ύψους 6.604.893,24 ευρώ, εκ των οποίων δαπάνες χρηματικού ύψους 2.973.223,17 ευρώ ήσαν εξοφλημένες και δαπάνες χρηματικού ύψους 3.631.670,07 ευρώ παρέμεναν ακόμη ανεξόφλητες, δίχως να έχει προσαφθεί κάποια μομφή κατά του σωματείου διά κακοδιαχείρισιν. Παραλλήλως εκ των υπ’ αριθ. πρωτ. Υ5β /Γ.Π. /οικ.34608 /11-4-2013 και Υ5β /Γ.Π. /οικ.57624 /14-6-2013 αποφάσεων της Υφυπουργού Υγείας προκύπτει αφ’ ενός ότι το πρώτον ενάγον σωματείον λειτουργεί, ως μονάδες ψυχικής υγείας, επτά οικοτροφεία (…………), τέσσερεις ξενώνες (……….), δύο κινητές μονάδες (……….) και έν κέντρον ημέρας (Μελισσίων) και αφ’ ετέρου ότι έλαβεν επιχορήγησιν εκ του τακτικού προϋπολογισμού του Υπουργείου Υγείας χρηματικά ποσά 704.833,37 ευρώ και 819.495,49 ευρώ διά τα δεύτερον και τρίτον τρίμηνα του έτους 2013. Επίσης δυνάμει της υπ’ αριθ. πρωτ. Υ5β /Γ.Π. /οικ.57619 /14-6-2013 αποφάσεως της Υφυπουργού Υγείας το ως άνω σωματείον έλαβεν από τον τακτικόν προϋπολογισμόν του Υπουργείου Υγείας βάσει του ποσοστού 2% υπέρ των οργανισμών ψυχικής υγείας επιχορήγησιν χρηματικού ύψους 367.835,01 ευρώ διά το έτος 2013. Βάσει των προεκτεθέντων καταδεικνύεται ότι το πρώτο ενάγον επιστημονικό σωματείον (μη διάδικον εις την κατ’ έφεσιν δίκην) υπό την επωνυμίαν «…….» («……..»), του οποίου ο εφεσίβλητος υπήρξεν εκ των ιδρυτικών μελών και διατελεί αμειβόμενος επιστημονικός συνεργάτης αυτού, λειτουργεί κατά υποδειγματικόν τρόπον τις εις αυτό ανήκουσες μονάδες ψυχικής υγείας και δή εις επίπεδον παράγον εμπειρίαν και τεχνογνωσίαν ζητουμένην παρά κρατικών φορέων του εξωτερικού. Ωσαύτως και ο εφεσίβλητος επιτελεί μετά μεγάλου ζήλου και ζέσεως και πλήρους υπευθυνότητος και αφοσιώσεως το εις αυτόν ανατεθέν έργον, το οποίον αποσκοπεί εις την αποασυλοποίησιν των χρονίως εγκλεισμένων εις ψυχιατρεία ασθενών ψυχικής υγείας και την επανένταξιν αυτών εις την κοινωνίαν. Ούτως, η κατά το πρώτον σκέλος του επιμάχου άρθρου γενική αναφορά περί «πάρτι δισεκατομμυρίων, που έχουν στηθεί από τις ΜΚΟ στον κλάδον της ψυχικής υγείας», περί χρηματοδοτήσεως αυτών μετά του χρηματικού ποσού των 1.500.000.000 ευρώ «χωρίς η πλειονότητα αυτών να αποτυπώνει με ορθό λογιστικό τρόπο τις δαπάνες» και εν τούτοις άνευ οιασδήποτε παρεμβάσεως του ΣΔΟΕ, περί «υποτυπωδών υπηρεσιών ειδικά σε παιδιά και νέους ανά την Ελλάδα», περί πολυμήνου καθυστερήσεως καταβολής των δεδουλευμένων εις το προσωπικόν αυτών διά τον (αποκλειστικόν) λόγον ότι «οι επικεφαλής των δομών λαμβάνουν τα χρήματα από τον κρατικόν προϋπολογισμόν και τα κατευθύνουν σε άλλες δραστηριότητες, με αποτέλεσμα να δημιουργούνται για τους εργαζομένους συνθήκες ανέχειας», περί δυνατότητος αντιμετωπίσεως της «εθνικής καταθλίψεως» (ένεκα της ενσκυψάσης εθνικής οικονομικής κρίσεως) «με τον πακτωλό χρημάτων που έχει δοθεί στις 64 ΜΚΟ» αλλά περί ανασχέσεως της τοιαύτης λύσεως επειδή «τέσσερα – πέντε πρόσωπα κατευθύνουν και καρπώνονται αναλόγως το σύνολο των επιδοτήσεων» και περί εμφανίσεως «μεγάλων λογιστικών τρυπών και σοβαρών λειτουργικών ανωμαλιών», βάσει των εκατέρωθεν μετά νομίμου επικλήσεως προσκομισθέντων αποδεικτικών στοιχείων, τυγχάνουν ξένα προς την προσωπικότητα του εφεσιβλήτου ως επιστήμονος (καθηγητού πανεπιστημίου) και ως επιστημονικού συνεργάτου του πρώτου ενάγοντος σωματείου, αφ’ ενός διότι η απόφασις του ιδίου διά συμμετοχήν&nbsp; αρχικώς εις την ίδρυσιν του ως άνω σωματείου και εν συνεχεία εις την επ’ αμοιβή επιστημονική συνεργασία μετ’ αυτού ήτο αποτέλεσμα της προσκλήσεως της τότε πολιτικής ηγεσίας προς τους&nbsp; πανεπιστημιακούς καθηγητές της ψυχιατρικής (άρα και προς τον εφεσίβλητον) προς τον σκοπόν εξαλείψεως της διεθνώς μεταδοθείσης αρνητικής εικόνος του ελληνικού κράτους εις τον χώρον της ψυχικής υγείας (επ’ αφορμή δημοσιευμάτων του ξένου τύπου περί μη καταλλήλων συνθηκών παροχής ψυχικής υγείας εις συγκεκριμένον δημόσιον ψυχιατρικόν θεραπευτήριον ελληνικής νησιωτικής περιοχής), αφ’ ετέρου επειδή συνακολούθως η σύστασις του πρώτου ενάγοντος σωματείου έγινε καθ’ υπόδειξιν των αρμοδίως επιληφθέντων ευρωπαϊκών οργάνων προς αντιμετώπισιν της αποασυλοποιήσεως και επανεντάξεως των ψυχικώς ασθενών του συγκεκριμένου ψυχιατρείου, εκ τρίτου επειδή εν συνεχεία η συμμετοχή νομικών προσώπων ιδιωτικού δικαίου μη κερδοσκοπικού χαρακτήρος εις τον τομέα της ψυχικής υγείας υπήρξε θεσμός νομοθετικής βουλήσεως και ρυθμίσεως διά της ψηφίσεως του Νόμου 2716 /1999 προς υλοποίησιν και εφαρμογήν των αρχών της&nbsp; τομεοποιήσεως και της κοινοτικής ψυχιατρικής, της προτεραιότητος της πρωτοβαθμίου φροντίδος, της εξωνοσοκομειακής περιθάλψεως, της αποϊδρυματοποιήσεως, της ψυχοκοινωνικής αποκαταστάσεως και κοινωνικής επανεντάξεως, καθώς και της πληροφορήσεως και της εθελοντικής αρωγής της κοινότητος εις τον τομέα της ψυχικής υγείας και τέταρτον διά τον λόγον ότι πέραν του ως άνω δημοσιεύματος ουδέν αντίθετον στοιχείον προσεκομίσθη υπό των πρώτης εκκαλούσης και δευτέρου και τρίτου εκκαλούντων, διά του οποίου να καταδεικνύεται ανωμαλία εις την οικονομικήν, διαχειριστικήν και λειτουργική δράσιν του πρώτου ενάγοντος σωματείου εις τον τομέα ψυχικής υγείας και να αποδυναμούνται τα εκ μέρους του εφεσιβλήτου προσκομισθένα αντίστοιχα στοιχεία περί της ομαλής λειτουργίας και του υποδειγματικού ποιοτικού έργου του πρώτου ενάγοντος σωματείου μέσω των υπ’ αυτού λειτουργουσώνν μονάδων εις τον τομέα της ψυχικής υγείας. Η εκ μέρους των αντιδίκων επίκλησις και προσκομιδή της εις ανωτέρω σημείον του σκεπτικού της παρούσης αναφερομένης επερωτήσεως βουλευτού προς υπουργόν υγείας περί μη διαυγούς καθεστώτος εις τον χώρον των μη κυβερνητικών οργανώσεων του τομέως της ψυχικής υγείας και η προ διετίας από της τοιαύτης επερωτήσεως εισήγησις – πόρισμα των εις την αρχήν του παρόντος σκεπτικού αναφερομένων μελών (βουλευτών) της Ειδικής Μονίμου Επιτροπής Θεσμών και Διαφανείας της Βουλής των Ελλήνων περί του εν γένει καθεστώτος των μη κυβερνητικών οργανώσεων απεδείχθη εκ των ιδίων ως άνω αποδεικτικών στοιχείων ότι δεν δύναται να αποδώσει μομφήν συγκεκριμένως εις το πρώτο ενάγον σωματείον, το οποίον έχει ελεγχθεί επανειλημμένως υπό αρμοδίων οργάνων ως προς την οικονομικήν, διαχειριστικήν και λειτουργικήν δραστηριότητά του και (αντιθέτως προς την γενικόλογον περί των μη κυβερνητικών οργανώσεων αναφοράν του δημοσιεύματος διά παροχήν υποτυπωδών υπηρεσιών εις ειδικώς σε παίδες και εφήβους ανά την ελληνικήν επικράτειαν) έχει παράξει βραβευμένον πρωτοποριακόν έργον εις τον τομέα της ψυχικής υγείας. Ωσαύτως εκτός της συνακολούθου γενικομόρφου μομφής του δημοσιεύματος περί πολυμήνου καθυστερήσεως καταβολής των αποδοχών του προσωπικού των μη κυβερνητικών οργανώσεων οφειλομένης εις την κατεύθυνσιν των χρημάτων του κρατικού προϋπολογισμού εις άλλες δραστηριότητες τυγχάνει ο εφεσίβλητος, αφ’ ενός διότι βάσει των υπ’ αυτού μετά νομίμου επικλήσεως προσκομισθεισών, ως εις ανωτέρω σημείον της παρούσης έχει αναφερθεί, βεβαιώσεων αποδοχών του ιδίου από το πρώτο ενάγον σωματείον η καθυστέρησις καταβολής της χρηματικής αμοιβής καταλαμβάνει ουχί μόνον το υπόλοιπον προσωπικόν αλλά και τις ίδιες αυτού αποδοχές [καθ’ όσον διά επιστημονικήν υπηρεσίαν προσφερθείσαν κατά το χρονικόν διάστημα από 1<sup>ης</sup> Ιουνίου 2011 έως και 30ής Σεπτεμβρίου 2012 η αντίστοιχη αμοιβή κατεβλήθη κατά το χρονικόν διάστημα από 1<sup>ης</sup> Ιανουαρίου έως 31<sup>ης</sup> Δεκεμβρίου 2012 (ήτοι μετά καθυστερήσεως τριών έως έξι μηνών) και διά επιστημονικήν εργασίαν προσφερθείσαν κατά το χρονικόν διάστημα από 1<sup>ης</sup> Οκτωβρίου 2012 έως και 30ής Νοεμβρίου 2013 η αντίστοιχη αμοιβή κατεβλήθη κατά το χρονικό διάστημα από 1<sup>ης</sup> Ιανουαρίου έως 31<sup>ης</sup> Δεκεμβρίου 2013 (ήτοι μετά καθυστερήσεως ενός έως δύο μηνών)] και αφ’ ετέρου επειδή η κυρία χρηματοδότησις του πρώτου ενάγοντος σωματείου προέρχεται από τον κρατικόν προϋπολογισμόν, οπότε και η καθυστέρησις καταβολής των αποδοχών του εργαζομένου προσωπικού εξηρτάτο προεχόντως από την εμπρόθεσμον ή μη καταβολήν της προβλεπομένης κρατικής επιχορηγήσεως. Ως εκ τούτου η κατά το δεύτερον σκέλος του επιμάχου άρθρου ρητή πλέον αναφορά εις τον «πανεπιστημιακόν … προοδευτικόν κύκλον» μετά συγκεκριμένης κατονομάσεως του εφεσιβλήτου ως προσώπου κατέχοντος «πρωτοκαθεδρίαν» εις μίαν εκ των κυριοτέρων μη κυβερνητικών οργανώσεων και δή εντός του πρώτου ενάγοντος σωματείου («………….») «με ανάλογες παχυλές αμοιβές» αφ’ ενός οριοθετείται, χρωματίζεται, χαρακτηρίζεται, εντάσσεται και προσφέρεται εις τον αναγνώστην του δημοσιεύματος ως κινουμένη συνεκτικώς και αυτονοήτως εντός του διά του πρώτου σκέλους του άρθρου περιγραφομένου δυσμενούς πλαισίου περί καταλογισμού εις τις μη κυβερνητικές οργανώσεις του τομέως ψυχικής υγείας της αιτιάσεων διακινήσεως εκατομμυρίων άνευ ουσιαστικής (αλλά αντιθέτως μετά υποτυπώδους) προσφοράς εις τους ψυχικώς ασθενείς και αφ’ ετέρου συνιστά εξειδικευτικήν κατάληξιν και συγκεκριμενοποίησιν της ισχύος των δυσμενών αναφορών του πρώτου σκέλους του δημοσιεύματος και εις τον πανεπιστημιακόν κύκλον και ειδικώτερον, μεταξύ άλλων, και εξατομικευτικώς εις το πρόσωπον του εφεσιβλήτου. Εις την επίτασιν των τοιούτων αιτιάσεων αποσκοπούν αφ’ ενός η διά της θέσεως αποσιωπητικών (υποδηλούντων υποτιμητικήν στάσιν του συντάκτου) χρήσις της φράσεως «όσον αφορά τον πανεπιστημιακό … προοδευτικό κύκλο» και αφ’ ετέρου της λέξεως «πρωτοκαθεδρία», ήτις λέξις δεν έχει τεθεί κατά την κυριολεκτικήν έννοιαν αυτής (απογυμνωμένη παντός άλλου νοήματος) αλλά υπό την έννοιαν της πρωτοστατήσεως και συμμετοχής εις συγκεκριμένην μη κυβερνητική οργάνωσιν με κύριο σκοπό την συμμετοχή εις την διακίνησιν του πακτωλού χρημάτων και εις την συνακόλουθον αδιαφορίαν διά την παραγωγήν αντιστοίχου προς την χρηματοδότησιν έργου εις τον τομέα της ψυχικής υγείας (χαρακτηριζομένη ούτως από το κεντρικό νόημα των αιτιάσεων του πρώτου σκέλους του δημοσιεύματος). Η δέ αναφορά εις την εκ της επιστημονικής συνεργασίας μετά του πρώτου ενάγοντος αμοιβήν του εφεσιβλήτου δεν έγινε διά της παραθέσεως του ακριβούς χρηματικού ποσού μηνιαίας ή ετησίας αμοιβής, όπως διά του αυτού δημοσιεύματος συνέβη εν σχέσει προς την παράθεσιν συγκεκριμένων χρηματικών ποσών αμοιβών άλλων προσώπων αμειβομένων παρά μη κυβερνητικών οργανώσεων, αλλά διά της χρήσεως της λέξεως «παχυλή», ήτις δεν τυγχάνει απλώς χαρακτηρισμός (προσδιοριστικός του μεγάλου μεγέθους) της αμοιβής αλλά συνιστά έναυσμα καλπασμού της σκέψεως του αναγνώστου και σε υπερτέρως μείζονα χρηματικά ποσά αμοιβής, αφού σε άλλο σημείον του δευτέρου σκέλους του άρθρου γίνεται αναφορά σε δαπάνη σημαντικών ποσών (από 230.000 ευρώ έως 355.000 ευρώ) διά αμοιβήν της κεντρικής διοικήσεως των μεγάλων μη κυβερνητικών οργανώσεων. Αντεπιχείρημα δέ δεν δύναται να αρρυσθεί εκ της διαπιστώσεως ότι εκ των προαναφερομένων φορολογικών δηλώσεων του εφεσιβλήτου οι δηλωθείσες αποδοχές μισθού ως πανεπιστημιακού καθηγητού (εκ ποσών 27.769,74 ευρώ και 25.725,76 ευρώ) τυγχάνουν ελάσσονες των αντιστοίχων αυτού ως επιστημονικού συνεργάτου του ως άνω σωματείου, διά τον επιπρόσθετον λόγον ότι η αναφορά εις την «παχυλήν» αμοιβήν του εφεσιβλήτου γίνεται εις πάσαν περίπτωσιν ουχί αυτοτελώς αλλά εν αρρήκτω συσχετίσει προς την χαρακτηρίζουσαν το όλον δημοσίευμα (αναληθή διά το πρώτον ενάγον και διά τον δεύτερον εφεσίβλητον) αιτίασιν περί παροχής υποτυπώδους έργου εν γένει υπό των μη κυβερνητικών οργανώσεων (και αυτονοήτως υπό του εφεσιβλήτου ως εντασσομένου εις το πλαίσιον λειτουργίας μιάς εξ αυτών και δή του πρώτου ενάγοντος) εις τον τομέα της ψυχικής υγείας. Αντιστοίχως διά της φράσεως του δημοσιεύματος: «επίσης άγνωστον είναι αν οι λειτουργοί του Δημοσίου (πανεπιστημιακοί) περιλαμβάνουν στις φορολογικές δηλώσεις τους τις αμοιβές από τις ΜΚΟ (άρα και ο αμέσως προηγουμένως διά παχυλήν αμοιβήν ρητώς κατονομασθείς εφεσίβλητος πανεπιστημιακός), από την στιγμή που αυτές λειτουργούν ανεξέλεγκτα» δεν διετυπώθη -ειδικώς εν σχέσει προς τον ώδε ενδιαφέροντα εφεσίβλητον- απλώς απορία ή ερώτημα του συντάκτου του δημοσιεύματος περί της καταχωρήσεως ή μη της αμοιβής του εφεσιβλήτου ως επιστημονικού συνεργάτου του πρώτου ενάγοντος εις τις αντίστοιχες φορολογικές δηλώσεις του αλλά αντιθέτως -βάσει του τρόπου συντάξεως (και δή ένεκα της προτάξεως των γενικών αιτιάσεων περί ανεξελέγκτου διακινήσεως πολλών εκατομμυρίων αντί παραγωγής υποτυπώδους έργου και περί καταλείψεως απλήρωτου του προσωπικού των μη κυβερνητικών οργανώσεων εξ αιτίας της διοχετεύσεως των χρημάτων από τους κατέχοντες την πρωτοκαθεδρία σε άλλους σκοπούς) η φράσις «άγνωστο είναι» εμφορείται από την έννοιαν του ότι είναι (πολύ ή λιγότερο) πιθανόν ή ότι είναι ενδεχόμενον να μην δηλώνονται οι εκ των μη κυβερνητικών οργανώσεων λαμβανόμενες αμοιβές των πανεπιστημιακών (μεταξύ δε τούτων και του ρητώς κατονομασθέντος εφεσιβλήτου) εις την εφορίαν. Πολλώ δέ μάλλον η κατά τον ως άνω τρόπον και υπό την ως άνω χρειάν προπεριγραφείσα διατύπωσις της ως άνω φράσεως του δημοσιεύματος: «είναι άγνωστον» δεν ηδύνατο να δικαιολογηθεί ως ενδιαφέρον του συντάκτου, κατ’ άρθρον 367§1περ.γ΄ ΠΚ, διά το συγκεκριμένο ζήτημα, καθ’ όσον ουδόλως επεχειρήθη προηγουμένως η προσπάθεια οιασδήποτε επαφής και επικοινωνίας του συντάκτου, πλήν άλλων, και μετά του εφεσιβλήτου ως αμέσως εκ του δημοσιεύματος θιγομένου προσώπου, διά λήψιν ενημερώσεως περί του συγκεκριμένου θέματος. Διά τον αυτόν ως άνω λόγον πλήττει το κύρος, την τιμή και την υπόληψιν του εφεσιβλήτου και η ομοίας διατυπώσεως φράσις: «(είναι άγνωστο) και ποιοί από αυτούς (καθηγητές πανεπιστημίων) χρηματοδοτούν ερευνητικά προγράμματα των πανεπιστημίων τους μέσω των ΜΚΟ στις οποίες εμφανίζονται ως επιστημονικοί συνεργάτες», αφού βάσει των εκατέρωθεν προσκομισθέντων αποδεικτικών στοιχείων ο εφεσίβλητος δεν έχει χρηματοδοτήσει τέτοια ερευνητικά προγράμματα. Επιπροσθέτως, η φράσις του δημοσιεύματος περί λήψεως αγνώστου αριθμού χρημάτων από τις κυβερνητικές οργανώσεις εκ της&nbsp; συνδιοργανώσεως εκδηλώσεων μετά φαρμακευτικών εταιρειών από τα εκατέρωθεν προσκομισθέντα αποδεικτικά στοιχεία προέκυψεν ότι δεν ισχύει διά το πρώτο ενάγον σωματείον και διά τον εφεσίβλητον προσωπικώς. Εν τέλει πρέπει να επισημανθεί ότι η διά των εκ μέρους του εφεσιβλήτου μετά νομίμου επικλήσεως προσκομισθέντων αποδεικτικών στοιχείων διαπίστωσις πρώτον ότι ο απολογισμός των δαπανών του πρώτου ενάγοντος σωματείου ανήλθε σε χρηματικόν ύψος 6.604.893,24 ευρώ διά το έτος 2012 και δεύτερον ότι βάσει των εις ανωτέρω σημείον αναφερομένων εκθέσεων επιτοπίου επαληθεύσεως: ι) η μονάς ψυχικής υγείας του Οικοτροφείου …… απασχολεί δέκα επτά εργαζομένους βάσει σχέσεως εξηρτημένης εργασίας πλήρους απασχολήσεως (έξι νοσηλευτές, τρείς γενικών καθηκόντων, ένα ψυχολόγο – επιστημονικώς υπεύθυνον, ένα διοικητικόν υπάλληλο, δύο υπαλλήλους φροντιστές, ένα υπάλληλον επιστάτη, δύο διοικητικούς υπαλλήλους – βοηθούς λογιστού και μίαν μαγείρισσα) και επτά εξωτερικούς συνεργάτες βάσει συμβάσεως μισθώσεως έργου (ψυχίατρον, επιστημονικό διευθυντή, γενικό διευθυντή, οικονομικό σύμβουλο, νομικό σύμβουλο, ιατρόν εργασίας και τεχνικόν ασφαλείας) διά παροχήν υπηρεσιών ψυχικής υγείας υψηλού επιπέδου εις δέκα πέντε ψυχογηριατρικούς ασθενείς επί εικοσιτετραώρου βάσεως, ιι) η μονάς ψυχικής υγείας του οικοτροφείου …… απασχολεί είκοσι δύο εργαζομένους βάσει σχέσεως εξηρτημένης εργασίας (εννέα νοσηλευτές, επτά γενικών καθηκόντων, ένα κοινωνικό λειτουργό, ένα διοικητικόν υπάλληλον, ένα υπάλληλον γραφείου, ένα ψυχολόγο – επιστημονικώς υπεύθυνον, μίαν επισκέπτριαν υγείας και ένα βοηθόν λογιστού) και ένα εξωτερικό συνεργάτη (ψυχίατρον) βάσει συμβάσεως μισθώσεως έργου διά παροχήν υπηρεσιών ψυχικής υγείας υψηλού επιπέδου εις δέκα πέντε ψυχικώς ασθενείς επί εικοσιτετραώρου βάσεως, ιιι) η μονάς ψυχικής υγείας του οικοτροφείου …….. απασχολεί δέκα οκτώ εργαζομένους δια σχέσεως εξηρτημένης εργασίας (έξι νοσηλευτές, τέσσερεις γενικών καθηκόντων, ένα κοινωνικό λειτουργό, ένα ψυχολόγο – επιστημονικώς υπεύθυνον, ένα ψυχολόγον, μίαν υπάλληλον κοινωνικής φροντίδος, μία μαγείρισσα, δύο βοηθούς λογιστού – διοικητικούς υπαλλήλους και μίαν καθαρίστριαν) και ένα εξωτερικό συνεργάτη (ψυχίατρον) βάσει συμβάσεως μισθώσεως έργου διά παροχήν υπηρεσιών ψυχικής υγείας υψηλού επιπέδου εις δέκα πέντε ψυχικώς ασθενείς επί εικοσιτετραώρου βάσεως, ιν) η μονάς ψυχικής υγείας του ξενώνος «……» απασχολεί βάσει σχέσεως εξηρτημένης εργασίας δέκα εργαζομένους (δύο νοσηλευτές, τέσσερεις γενικών καθηκόντων, ένα κοινωνικό λειτουργόν, ένα ψυχολόγο – επιστημονικώς υπεύθυνο, ένα ψυχολόγο και μία καθαρίστρια) και ένα ψυχίατρο βάσει συμβάσεως μισθώσεως έργου διά παροχήν υπηρεσιών ψυχικής υγείας υψηλού επιπέδου διά ψυχοκοινωνικήν αποκατάστασιν εις επτά ασθενείς μετά σοβαρών ψυχοκοινωνικών προβλημάτων διαβιώσεως, θεραπείας και υποστηρίξεως επί εικοσιτετραώρου βάσεως, ν) η μονάς ψυχικής υγείας του ξενώνος «…….» απασχολεί βάσει σχέσεως εξηρτημένης εργασίας δέκα τρείς εργαζομένους (πέντε νοσηλευτές, δύο γενικών καθηκόντων, ένα ψυχολόγο – επιστημονικώς υπεύθυνο, δύο ψυχολόγους – προσωπικό φροντίδος, ένα κοινωνιολόγο – προσωπικό φροντίδος, μίαν υπάλληλον υπηρεσιών κοινωνικής φροντίδος και μίαν υπάλληλο γραφείου – διοικητικήν υπάλληλον) και ένα ψυχίατρο βάσει συμβάσεως μισθώσεως έργου διά παροχήν υπηρεσιών ψυχικής υγείας υψηλού επιπέδου διά ψυχοκοινωνικήν αποκατάστασιν εις εννέα ψυχικώς ασθενείς επί εικοσιτετραώρου βάσεως και νι) η μονάς ψυχικής υγείας του ξενώνος «…..» απασχολεί βάσει σχέσεως εξηρτημένης εργασίας ένδεκα εργαζομένους (τρείς νοσηλευτές, ένα γενικών καθηκόντων, ένα ψυχολόγο – επιστημονικώς υπεύθυνο, δύο ψυχολόγους – προσωπικό φροντίδος, μίαν κοινωνιολόγον – προσωπικό φροντίδος, ένα φυσιοθεραπευτήν – προσωπικό φροντίδος και ένα διοικητικόν υπάλληλον) και ένα ψυχίατρο βάσει συμβάσεως μισθώσεως έργου προς παροχήν υπηρεσιών ψυχικής υγείας υψηλού επιπέδου διά ψυχοκοινωνικήν αποκατάστασιν εις οκτώ ψυχικώς ασθενείς επί εικοσιτετραώρου βάσεως [αφού, νιι) η μονάς ψυχικής υγείας του κέντρου ημέρας απασχολεί βάσει σχέσεως εξηρτημένης εργασίας ένδεκα εργαζομένους (τρείς νοσηλευτές, ένα γενικών καθηκόντων, ένα ψυχολόγον – επιστημονικώς υπεύθυνον, δύο ψυχολόγους – προσωπικό φροντίδος, ένα κοινωνικό λειτουργόν – προσωπικό φροντίδος, ένα κοινωνιολόγον – προσωπικό φροντίδος, ένα φυσιοθεραπευτή – προσωπικό φροντίδος και ένα διοικητικόν υπάλληλον) και ένα ψυχίατρο βάσει συμβάσεως μισθώσεως έργου προς παροχήν υπηρεσιών υψηλού επιπέδου σε οκτακοσίους πενήντα επτά επισκεπτομένους ψυχικώς ασθενείς κατά μέσον όρον μηνιαίως], δεν δύναται συσχετιζομένη προς την γνωστήν τοις πάσιν (άρθρον 336§1 ΚΠολΔ) κατά την διάρκειαν της γενικής οικονομικής κρίσεως ανακύψασαν έλλειψιν εις προσωπικό και φάρμακα και άλλα είδη εις τα δημόσια νοσοκομεία, να καταδείξει οιανδήποτε αιτίασιν εις το πρόσωπον του εφεσιβλήτου διά τον αριθμόν των εντός των ως άνω μονάδων ψυχικής υγείας του πρώτου ενάγοντος απασχολουμένων προσώπων, λαμβανομένου υπ’ όψιν ότι η άδεια σκοπιμότητος και λειτουργίας των ως άνω μονάδων ψυχικής υγείας παρά νομικών προσώπων ιδιωτικού δικαίου μη κερδοσκοπικού χαρακτήρος (μετά της συνακολούθου αναγκαίας εγκρίσεως και του ελέγχου) των ειδικοτήτων και του αριθμού των εργαζομένων εις εκάστην αδειοδοτουμένη μονάδα ψυχικής υγείας ανήκει, κατ’ άρθρον 11§§1&amp;2 Ν. 2716 /1999, στον υπουργόν υγείας [ανεξαρτήτως του ότι ήδη εντός του πλαισίου προωθήσεως της ψυχοκοινωνικής αποκαταστάσεως των ωφελουμένων και της διασφαλίσεως της απαιτουμένης επαρκείας της πολυκλαδικής θεραπευτικής ομάδος της υπηρετούσης εις τις μονάδες ψυχοκοινωνικής αποκαταστάσεως των νομικών προσώπων ιδιωτικού δικαίου μη κερδοσκοπικού χαρακτήρος διά της υπ’ αριθ. πρωτ. Α4β Γ.Π. /οικ.38991 /24-5-2017 εγκυκλίου του Γενικού Γραμματέως του Τμήματος Β΄ της Διευθύνσεως Ψυχικής Υγείας της Γενικής Διευθύνσεως Ανθρωπίνων Πόρων και Διοικητικής Υποστηρίξεως του Υπουργείου Υγείας ορίζονται, κατά τα τις διατάξεις των Ν. 2716 /1999, Υ5β /οικ.1962 /2000 (ΦΕΚ Β΄ 1968 /2000) και Α3α /οικ. 876 /2000 (ΦΕΚ Β΄ 661 /23-5-2000), οι ελάχιστες αναλογίες εργαζομένων προς ωφελουμένους ανά τύπο μονάδος ψυχοκοινωνικής αποκαταστάσεως: σε ένα προς τρείς διά οικοτροφεία τύπου Α1 (διαμονής ενηλίκων, παίδων ή εφήβων μετά ψυχικών διαταραχών και σοβαρών ψυχοκοινωνικών προβλημάτων ή προσώπων μετά νοητικής στερήσεως και δευτερογενών ψυχικών διαταραχών), σε ένα προς δύο διά οικοτροφεία τύπου Α2 (διαμονής ψυχικώς διατεταραγμένων ηλικιωμένων προσώπων άνω των 65 ετών χρηζόντων ψυχογηριατρικής φροντίδος, σε ένα προς δύο διά οικοτροφεία τύπου Α3 (διαμονής προσώπων μετά ψυχοσυνδρόμων, νόσων Αλτσχάιμερ και συναφών διαταραχών), σε ένα προς τέσσερεις διά οικοτροφεία τύπου Α4 (διαμονής ενηλίκων, παίδων ή εφήβων μετά διαχύτων αναπτυξιακών διαταραχών αυτιστικού τύπου), σε ένα προς δύο διά ξενώνες τύπου Β1 (διαμονής προσώπων ενηλίκων, παίδων ή&nbsp; εφήβων μετά ψυχικών διαταραχών και σοβαρών ψυχοκοινωνικών προβλημάτων ή προσώπων μετά νοητικής υστερήσεως και δευτερογενών ψυχικών διαταραχών ή προσώπων μετά ψυχικών διαταραχών ή διαταραχών συμπεριφοράς προκαλουμένων εκ της χρήσεως εξαρτησιογόνων ουσιών ή προσώπων μετά ψυχικών διαταραχών χρηζόντων ψυχογηριατρικής φροντίδος) και σε ένα προς τρείς διά ξενώνες τύπου Β2 (διαμονής ενηλίκων, παίδων ή εφήβων μετά διαχύτων αναπτυξιακών διαταραχών αυτιστικού τύπου) υπό την επιπρόσθετον επισήμανσιν αφ’ ενός ότι εν περιπτώσει μη τηρήσεως της εν λόγω ελαχίστου αναλογίας οι φορείς οφείλουν να προβούν εις τις απαραίτητες ενέργειες διά πρόσληψιν εργαζομένων κατόπιν σχετικής εγκρίσεως της υπηρεσίας του υπουργείου υγείας διά τις ειδικότητες των προσληπτέων προσώπων, αφ’ ετέρου ότι αναφορικώς προς το προσωπικό φροντίδος (το περιλαμβάνον τις ειδικότητες των νοσηλευτών και των γενικών καθηκόντων) η μορφή της απασχολήσεως αυτών πρέπει να είναι πλήρης ανά μονάδα και επιπλέον ότι εντός του πλαισίου της αποσαφηνίσεως του αριθμού των εργαζομένων ανά τύπον μονάδος ψυχοκοινωνικής αποκαταστάσεως βάσει της δυναμικότητος αυτής σε αριθμόν ωφελουμένων παρατίθεται εντός του παραρτήματος σχετικός πίναξ, ο οποίος αφορά εις την πλειοψηφίαν των λειτουργουσών μονάδων]. Έδαφος εφαρμογής του άρθρου 367 ΠΚ δεν υφίσταται λόγω του συκοφαντικού διά τον εφεσίβλητον χαρακτήρος του ως άνω δημοσιεύματος, ο οποίος συκοφαντικός χαρακτήρ δεν επηρεάζεται ούτε αίρεται εκ του ότι, όπως διά της μείζονος σκέψεως έχει παρατεθεί, διά της μεταγενεστέρας εν σχέσει προς το δημοσίευμα αντικαταστάσεως της 5<sup>ης</sup> παραγράφου και διά της προσθήκης των 6<sup>ης</sup>, 7<sup>ης</sup>, 8<sup>ης</sup> και 9<sup>ης</sup> παραγράφων του άρθρου 4 Ν. 2716 /1999&nbsp; αντιστοίχως δυνάμει του άρθρου 27§§1&amp;3 Ν. 4213 /9-12-2013 (ΦΕΚ Α΄ 261 /9-12-2013) και διά της θεσμοθετήσεως του άρθρου 4<sup>α</sup> Ν. 2716 /1999 δυνάμει του άρθρου 13 Ν. 4272 /2014 έγινε αυστηρότερος και ενδελεχέστερος ο οικονομικός, διαχειριστικός και λειτουργικός έλεγχος των νομικών προσώπων ιδιωτικού δικαίου μη κερδοσκοπικού χαρακτήρος κατά την λειτουργίαν εγκεκριμένως αδειοδοτουμένων μονάδων ψυχικής υγείας. Επομένως, διά του πανελληνίου εμβελείας προαναφερθέντος δημοσιεύματος της μεγάλης κυκλοφορίας ως άνω εφημερίδος της πρώτης εκκαλούσης εκ προθέσεως προεβλήθησαν και διεδόθησαν διά το πρόσωπον του εφεσιβλήτου αναληθείς ισχυρισμοί υπό του συντάξαντος το δημοσίευμα τρίτου εκκαλούντος δημοσιογράφου, ο οποίος, όπως και ο δεύτερος εκκαλών εκδότης – διευθυντής, τελούσεν εν γνώσει του αναληθούς χαρακτήρος του (αφού μάλιστα παρέθεσεν άνευ ερεύνης διά την προσωπικότητα και το έργο του εξατομικευτικώς το επώνυμον του εφεσιβλήτου ως αναμεμειγμένου εις τις βάσει του δημοσιεύματος προσαπτόμενες αιτιάσεις εις τον τομέα αναπτύξεως δραστηριότητος των μη κυβερνητικών οργανώσεων εις τον χώρον της ψυχικής υγείας). Η δέ ευθύνη της πρώτης εκκαλούσης τυγχάνει εις πάσαν περίπτωσιν αντικειμενική (κατά την 1<sup>ην</sup> παράγραφον του μόνου άρθρου Ν. 1178 /1991). Δι’ αυτού ετρώθη σημαντικότατα η τιμή και η υπόληψις και η εν γένει προσωπικότης του εφεσιβλήτου ως ανθρώπου και επιστήμονος καθηγητού πανεπιστημίου, διά την χρηματικήν ικανοποίησιν της οποίας, λαμβανομένων υπ’ όψιν των περιστάσεων τελέσως του αδικήματος, του βαθμού της υπαιτιότητος και της οικονομικής και κοινωνικής καταστάσεως των αντιδίκων πλευρών, κρίνεται εύλογη η επιδίκασις χρηματικού ποσού των 15.000 ευρώ (νομιμοτόκως από της επιδόσεως της αγωγής), όπως ορθώς έγινε δεκτόν και διά της εκκαλουμένης αποφάσεως, της οποίας ωσαύτως ορθές τυγχάνουν κοι οι λοιπές διατάξεις του διατακτικού αυτής. Πρέπει, επομένως, να απορριφθεί η έφεσις κατά το σύνολον αυτής, να διαταχθεί η εισαγωγή του εις το σκεπτικόν αναφερομένου παραβόλου εις το Δημόσιον Ταμείον [άρθρον 495§4εδ.ε΄ ΚΠολΔ (όπως ίσχυσε μετά την προσθήκην της 4<sup>ης</sup> παραγράφου διά του άρθρου 12§2 Ν. 4055 /2012)] και να επιβληθεί η δικαστική δαπάνη του δευτέρου βαθμού δικαιοδοσίας του εφεσιβλήτου, κατόπιν υποβολής αντιστοίχου αιτήματος αυτού, εις βάρος των ηττηθείσης και ηττηθέντων εκκαλούσης και εκκαλούντων (άρθρα 191§2 και 183 ΚΠολΔ), κατά τα ειδικώτερον οριζόμενα εν τω διατακτικό.</p>
   <p><strong>ΔΙΑ ΤΑΥΤΑ</strong></p>
   <p>Δικάζει κατ’ αντιμωλίαν των διαδίκων.</p>
   <p>Δέχεται τυπικώς και απορρίπτει κατ’ ουσίαν την υπ’ αριθ. καταθ. ….. /4-12-2015 έφεσιν κατά της υπ’ αριθ. 4009 /2015 αποφάσεως ειδικής διαδικασίας του άρθρου 681Δ΄ ΚΠολΔ του Μονομελούς Πρωτοδικείου Πειραιώς.</p>
   <p>Διατάσσει την εισαγωγήν του εις το σκεπτικόν αναφερομένου παραβόλου εφέσεως εκ ποσού διακοσίων (200) ευρώ εις το Δημόσιον Ταμείον.</p>
   <p>Επιβάλλει εις βάρος των εκκαλούσης και εκκαλούντων την δικαστική δαπάνη του δευτέρου βαθμού δικαιοδοσίας του εφεσιβλήτου, την οποίαν ορίζει εις εξακόσια (600) ευρώ.</p>
   <p>Εκρίθη, απεφασίσθη και εδημοσιεύθη σε έκτακτη και δημοσία συνεδρίαση στο ακροατήριό του, δίχως να παρίστανται οι διάδικοι, την 5η Μαρτίου 2018.</p>
   <p><strong>Ο ΔΙΚΑΣΤΗΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Η ΓΡΑΜΜΑΤΕΥΣ</strong></p>
   <p>&nbsp;</p>
  </div><!-- .entry-content -->
 </article>
</div></div></div></body></html>