<html><body><h1>Αριθμός απόφασης 194/2022</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=8675<br/><div class="content"><div class="content-inner">
 <article id="post-8675" class="entry entry-single post-8675 post type-post status-publish format-standard hentry category-20 category-18">
  <h1 class="entry-title entry--item h2">Αριθμός απόφασης 194/2022</h1>
  <div class="entry-content entry--item">
   <div class="printomatic pom-small-black " id="id1572" data-print_target="article"></div>
   <p><strong>ΕΦΕΤΕΙΟ ΠΕΙΡΑΙΑ</strong></p>
   <p><strong>ΤΜΗΜΑ ΝΑΥΤΙΚΩΝ ΔΙΑΦΟΡΩΝ</strong></p>
   <p style="text-align: center"><strong>Αριθμός&nbsp; </strong><strong>194</strong><strong>/2022</strong></p>
   <p style="text-align: center"><strong>ΤΟ ΜΟΝΟΜΕΛΕΣ ΕΦΕΤΕΙΟ ΠΕΙΡΑΙΑ</strong></p>
   <p>Συγκροτήθηκε από το Δικαστή Θεόκλητο Καρακατσάνη, Εφέτη, ο οποίος ορίσθηκε από την Πρόεδρο του Τριμελούς Συμβουλίου Διεύθυνσης του Εφετείου Πειραιά και από τη Γραμματέα Τ.Λ.</p>
   <p>Συνεδρίασε δημόσια στο ακροατήριό του στις&nbsp; …………. για να δικάσει την υπόθεση μεταξύ:</p>
   <p><strong>Α. ΤΗΣ ΕΚΚΑΛΟΥΣΑΣ:</strong> Εταιρίας …………., η οποία εκπροσωπήθηκε από την πληρεξούσια δικηγόρο της Μαρία Αρβανίτη, με δήλωση κατ’ άρθρο 242 παρ. 2 Κ.Πολ.Δ.</p>
   <p><strong>ΤΟΥ ΕΦΕΣΙΒΛΗΤΟΥ: </strong>………., ο οποίος εκπροσωπήθηκε από την πληρεξούσια δικηγόρο του Ελένη Κοντοσέα.</p>
   <p><strong>Β.ΤΟΥ ΕΚΚΑΛΟΥΝΤΟΣ:</strong> &nbsp;&nbsp;&nbsp; ………., ο οποίος εκπροσωπήθηκε από την πληρεξούσια δικηγόρο του Ελένη Κοντοσέα.<strong>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </strong></p>
   <p><strong>ΤΗΣ ΕΦΕΣΙΒΛΗΤΗΣ:</strong> Εταιρίας ………… η οποία εκπροσωπήθηκε από την πληρεξούσια δικηγόρο της Μαρία Αρβανίτη, με δήλωση κατ’ άρθρο 242 παρ. 2 Κ.Πολ.Δ. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ο εκκαλών στη Β έφεση – εφεσίβλητος στην Α έφεση άσκησε την από 20-12-2019 και με ΓΑΚ … και ΕΑΚ …./23-12-2019 αγωγή του ενώπιον του Μονομελούς Πρωτοδικείου Πειραιά, κατά την ειδική διαδικασία των περιουσιακών – εργατικών διαφορών, απευθυνόμενη κατά της εφεσίβλητης στη Β έφεση – εκκαλούσας στην Α έφεση. Επί της αγωγής αυτής εκδόθηκε η με αριθ. 2756/2020 απόφαση του πρωτοβάθμιου Δικαστηρίου, με την οποία η αγωγή έγινε εν μέρει δεκτή. Την ανωτέρω απόφαση πρόσβαλαν: Α) Η εναγόμενη με την από 16-11-2020 και με ΓΑΚ … και ΕΑΚ …/16-11-2020 έφεσή της και Β) Ο ενάγων με την από 22-1-2021 και με ΓΑΚ …. και ΕΑΚ …/25-1-2021 έφεσή του, οι οποίες ορίστηκαν να συζητηθούν την κατά την αναφερόμενη στην αρχή της παρούσας δικάσιμο (21-10-2021), κατά την οποία εκφωνήθηκαν με τη σειρά τους από το οικείο πινάκιο και συζητήθηκαν.</p>
   <p>Κατά τη συζήτηση της υπόθεσης η πληρεξούσια δικηγόρος της εκκαλούσας στην Α έφεση – εφεσίβλητη στη Β έφεση, η οποία παραστάθηκε με δήλωση ενώπιον του Δικαστηρίου τούτου, ανέπτυξε τις απόψεις της με τις έγγραφες προτάσεις που κατέθεσε και η πληρεξούσια δικηγόρος του εκκαλούντος στη Β έφεση – εφεσίβλητου στην Α έφεση, αφού έλαβε το λόγο από το Δικαστή, αναφέρθηκε στις έγγραφες προτάσεις που κατέθεσε.</p>
   <p style="text-align: center"><strong>ΜΕΛΕΤΗΣΕ ΤΗ ΔΙΚΟΓΡΑΦΙΑ</strong></p>
   <p style="text-align: center"><strong>ΣΚΕΦΤΗΚΕ ΣΥΜΦΩΝΑ ΜΕ ΤΟ ΝΟΜΟ</strong></p>
   <p>1. Οι υπό κρίση: α) από 16-11-2020 και με ΓΑΚ … και ΕΑΚ …./16-11-2020 έφεση της εναγόμενης «…………», πρώην «………..» (στο εξής Α έφεση) και β) από 22-1-2021 και με ΓΑΚ … και ΕΑΚ …./25-1-2021 έφεση του ενάγοντος …. ………….. (στο εξής Β έφεση), οι οποίες στρέφονται κατά της ίδιας πρωτόδικης απόφασης (και δη κατά της με αριθ. 2756/2020 οριστικής απόφασης του Μονομελούς Πρωτοδικείου Πειραιά, που εκδόθηκε αντιμωλία των διαδίκων, κατά την ειδική διαδικασία των περιουσιακών – εργατικών διαφορών, επί της από 20-12-2019 και με ΓΑΚ … και ΕΑΚ …./23-12-2019 αγωγής του εκκαλούντος στη Β έφεση κατά της εφεσίβλητης στην ίδια έφεση – εκκαλούσας στην Α έφεση, είναι συναφείς και πρέπει να συνεκδικαστούν, γιατί έτσι διευκολύνεται η διεξαγωγή της δίκης και επιτυγχάνεται μείωση των εξόδων (άρθρα 31 και 246 του Κ.Πολ.Δ). Οι άνω εφέσεις έχουν ασκηθεί σύμφωνα με τις νόμιμες διατυπώσεις και εμπρόθεσμα, ενόψει του ότι δεν επικαλείται κάποιος διάδικος την επίδοση της εκκαλούμενης απόφασης, ούτε προκύπτει αυτή από κάποιο στοιχείο (άρθρα 19, 495 παρ. 1, 511, 513 παρ. 1 περ. β, 516 παρ. 1, 517, 518 παρ. 2 και 591 παρ. 1 του Κ.Πολ.Δ, όπως τα άρθρα 495, 518 και 591 ισχύουν μετά την αντικατάστασή τους με το άρθρο τρίτο και τέταρτο του άρθρου 1 του ν. 4335/2015, αντίστοιχα). Επομένως, πρέπει να γίνουν τυπικά δεκτές και να ερευνηθούν περαιτέρω ως προς το παραδεκτό και το βάσιμο των λόγων τους (άρθρο 533 παρ. 1 Κ.Πολ.Δ.), κατά την ίδια ως άνω διαδικασία που εκδόθηκε η εκκαλούμενη απόφαση. Σημειώνεται ότι δεν απαιτείται η κατάθεση παραβόλου εκ μέρους των εκκαλούντων, λόγω της φύσης της προκείμενης διαφοράς ως εργατικής (άρθρο 495 παρ. 3 εδάφ. τελευτ. Κ.Πολ.Δ. – Εφ.Δωδ. 225/2018, Εφ.Πειρ. 166/2014, Τ.Ν.Π. ΝΟΜΟΣ).</p>
   <p>2. Ο ενάγων και ήδη εκκαλών στη Β έφεση / εφεσίβλητος στην Α έφεση με την προαναφερθείσα αγωγή του, όπως αυτή παραδεκτά διορθώθηκε συμπληρώθηκε με τις πρωτόδικες προτάσεις του και με προφορική δήλωση της πληρεξούσιας δικηγόρου του που καταχωρήθηκε στα πρακτικά δημόσιας συνεδρίασης του πρωτοβάθμιου Δικαστηρίου, εξέθεσε ότι, δυνάμει συμβάσεων ναυτικής εργασίας, που καταρτίστηκαν μεταξύ αυτού και της εναγόμενης εταιρίας, πλοιοκτήτριας των με ελληνική σημαία Ε/Γ-Ο/Γ πλοίων «ΕΠ», κ.ο.χ. 4.863,46€, «ΝΜ», κ.ο.χ. 8.128,98, «ΝΣ», κ.ο.χ. 13.902,06, και «ΝΡ», κ.ο.χ. 14.535,38 ναυτολογήθηκε κατά τις αναφερόμενες ημερομηνίες ως αρχιμάγειρας στα ως άνω πλοία, αντί των μηνιαίων αποδοχών που προέβλεπαν οι ισχύουσες Σ.Σ.Ν.Ε. Πληρωμάτων Ακτοπλοϊκών Επιβατηγών Πλοίων των ετών 2018 και 2019. Ότι κατά τα αναφερόμενα στην αγωγή χρονικά διαστήματα, κατά τα οποία τα άνω πλοία εκτελούσαν καθημερινά τα αναφερόμενα δρομολόγια και τα τρία πρώτα εξ αυτών εκτελούσαν και τα αναφερόμενα δρομολόγια εξπρές, ο ίδιος εργαζόταν κατά περίπτωση υπερωριακά επί επτά ημέρες την εβδομάδα. Ότι από τις σχετικές ναυτολογήσεις του διατηρεί σε βάρος της εναγόμενης απαιτήσεις για πρόσθετη αμοιβή λόγω υπερωριακής απασχόλησης και λόγω δρομολογίων εξπρές, για διαφορά επιδομάτων εορτών Πάσχα και Χριστουγέννων ετών 2018 και 2019 και για αποζημίωση για διανυκτερεύσεις που δεν του χορηγήθηκαν. Ότι, από τη ναυτολόγησή του στο πλοίο «ΕΠ», διατηρεί σε βάρος της εναγόμενης επιπλέον αξίωση για μισθό ελλείποντος μέλους της οργανικής σύνθεσης του πληρώματος και δη μαγείρου Α’, τα καθήκοντα του οποίου εκτελούσε κατ’ αποκλειστικότητα, κατόπιν εντολής του πλοιάρχου. Με βάση το ιστορικό αυτό και κατόπιν νομότυπου (άρθρα 224, 295, 297 Κ.Πολ.Δ.) περιορισμού από καταψηφιστικό σε έντοκο αναγνωριστικό του αιτήματος της αγωγής του, πλην αυτού που αφορά την υπερωριακή αμοιβή του στο πλοίο «ΕΠ», ζητεί α) να υποχρεωθεί η εναγόμενη, με απόφαση προσωρινά εκτελεστή, να του καταβάλει ως αμοιβή υπερωριακής του απασχόλησης στο αμέσως ανωτέρω πλοίο το ποσό των 30.028,78 ευρώ και β) να αναγνωριστεί ότι η εναγόμενη υποχρεούται ακόμη να του καταβάλει, για τη ναυτολόγησή του στα άνω πλοία, υπόλοιπο ποσό 61.846,25 ευρώ, τα δε άνω ποσά με το νόμιμο τόκο από την τελευταία απόλυσή του στις 15-10-2019, άλλως από την επίδοση της αγωγής.</p>
   <p>3. Το πρωτοβάθμιο Δικαστήριο, με την εκκαλούμενη απόφασή του, δέχθηκε ως ορισμένη και νόμιμη την αγωγή [ως στηριζόμενη στις διατάξεις των άρθρων 340, 341 εδ. Α’, 345 εδ. Α’, 346, 361, 648 επ. του Α.Κ, 53, 54, 57, 60, 74, 75 και 76 του Ν. 3816/1958 περί Κ.Ι.Ν.Δ, σε συνδυασμό με τις διατάξεις των Σ.Σ.Ε. Πληρωμάτων Επιβατηγών Ακτοπλοϊκών Πλοίων, ετών 2018 και 2019, που κυρώθηκαν με τις&nbsp; Υ.Α. 2242.5-1.5/ 80350 / 2018 και 2242.5-1.5/56040/2019 (Φ.Ε.Κ. Β’ 5084/14-11-2018 και 3170/12-8-2019 αντίστοιχα), Υ.Α. 70109/8008 (Εμπορικής Ναυτιλίας) της 14.12.81/7.1.82 «Προϋποθέσεις χορηγήσεως επιδομάτων εορτών Χριστουγέννων και Πάσχα στους δικαιούμενους ναυτικούς» (Φ.Ε.Κ. Β’ 1/1982) και 176, 907 και 908 παρ. 1 στοιχ. ε’ του Κ.Πολ.Δ.] και στη συνέχεια δέχτηκε αυτήν εν μέρει ως βάσιμη και κατ’ ουσία, υποχρέωσε την εναγόμενη να καταβάλει στον ενάγοντα το ποσό των 18.301,07 ευρώ, με διάταξη που κηρύχθηκε προσωρινά εκτελεστή για ποσό 10.000,00 ευρώ και αναγνώρισε ότι η εναγόμενη υποχρεούται να καταβάλει στον ενάγοντα επιπλέον ποσό 51.502,66 ευρώ, τα δε άνω ποσά με το νόμιμο τόκο από την επομένη της ημερομηνίας της τελευταίας απόλυσης του ενάγοντος (15-10-2019) έως την εξόφληση. Κατά της ως άνω απόφασης του πρωτοβάθμιου Δικαστηρίου παραπονούνται τόσο ο ενάγων όσο και η εναγόμενη με τους λόγους των εφέσεών τους, που συνιστούν παράπονα για κακή ερμηνεία και εφαρμογή του νόμου, καθώς και για κακή εκτίμηση των αποδείξεων και ζητούν την εξαφάνιση της εκκαλουμένης, ώστε να ξαναδικαστεί η αγωγή από το Δικαστήριο τούτο και να γίνει ολικά δεκτή ή να απορριφθεί στο σύνολό της αντίστοιχα. &nbsp;&nbsp;&nbsp;&nbsp;&nbsp;&nbsp;&nbsp;&nbsp; 4. Από την εκτίμηση της υπ’ αριθ. ……./29-5-2020 ένορκης βεβαίωσης του μάρτυρος ……… ενώπιον της συμβολαιογράφου Βόλου ….. ., των υπ’ αριθ. …./29-1-2020 και …./30-1-2020 ενόρκων βεβαιώσεων των μαρτύρων ……. και ……… ενώπιον του Ειρηνοδίκη Πειραιά και της υπ’ αριθ. ……./21-10-2021 ένορκης βεβαίωσης του μάρτυρος ……. ενώπιον της συμβολαιογράφου Πειραιά ………., οι οποίες λήφθηκαν με αίτηση του ενάγοντος, μετά από νομότυπη και εμπρόθεσμη (κατ’ άρθρο 422 παρ. 1 Κ.Πολ.Δ, σε συνδ. με άρθρο 591 παρ. 1 του ιδίου κώδικα) κλήτευση της εναγόμενης (βλ. αντίστοιχα τις υπ’ αριθ. ../26-5-2020, 8612Δ’/20-1-2020, …./27-1-2020 και …./18-10-2021 εκθέσεις επίδοσης της δικαστικής επιμελήτριας της περιφέρειας του Εφετείου Πειραιά, με έδρα το Πρωτοδικείο Πειραιά, ……..) και προσκομίζονται με επίκληση από τον ενάγοντα στις προτάσεις του της δευτεροβάθμιας δίκης [χωρίς το γεγονός ότι ο εκ των άνω μαρτύρων ……… τυγχάνει αντίδικος της εναγόμενης επειδή έχει ασκήσει εναντίον της άλλη, δική του, αγωγή με το ίδιο αντικείμενο, να αποκλείει μόνον αυτό την αποδεικτική αξία των λεγομένων του (Εφ.Πειρ. 48/2021, Εφ.Πειρ. 196/2020, Εφ.Αθ. 3879/2012, Τ.Ν.Π. ΝΟΜΟΣ, Εφ.Πειρ. 421/2021, www.efeteio-peir.gr)] και όλων ανεξαιρέτως των εγγράφων που οι διάδικοι νόμιμα επικαλούνται και προσκομίζουν, για να ληφθούν υπόψη είτε ως αυτοτελή αποδεικτικά μέσα, είτε για τη συναγωγή δικαστικών τεκμηρίων [μεταξύ των οποίων περιλαμβάνονται οι νομίμως προσκομιζόμενες από τον ενάγοντα υπ’ αριθ. ………/8-6-2021 και ……/8-6-2021 ένορκες βεβαιώσεις των μαρτύρων ……. και ………. ενώπιον της συμβολαιογράφου Πειραιά ………, οι οποίες λήφθηκαν στα πλαίσια άλλης δίκης και εκτιμώνται για τη συναγωγή δικαστικών τεκμηρίων (Ολ.Α.Π. 8/2016, Α.Π. 1288/2012, Α.Π. 187/2010, Τ.Ν.Π. ΝΟΜΟΣ, Α.Π. 1312/2019, Τ.Ν.Π. ΙΣΟΚΡΑΤΗΣ)], σε συνδυασμό και με τα διδάγματα της κοινής πείρας, που λαμβάνονται υπόψη αυτεπαγγέλτως από το Δικαστήριο (άρθρο 336 παρ. 4 Κ.Πολ.Δ.), αποδείχθηκαν τα ακόλουθα πραγματικά περιστατικά: Με διαδοχικές συμβάσεις εξαρτημένης ναυτικής εργασίας αορίστου χρόνου, που καταρτίστηκαν στον Πειραιά, μεταξύ του ενάγοντος, Έλληνα απογεγραμμένου ναυτικού, κατόχου του υπ’ αριθ. ………… ναυτικού φυλλαδίου και του νόμιμου εκπροσώπου της εναγόμενης ανώνυμης ναυτιλιακής εταιρίας, πλοιοκτήτριας των υπό ελληνική σημαία Ε/Γ – Ο/Γ ακτοπλοϊκών πλοίων «ΕΠ», κ.ο.χ. 4.863,46, με αριθμό νηολογίου Πειραιά …. και Δ.Δ.Σ. …, «ΝΜ», κ.ο.χ. 8.128,98, με αριθμό νηολογίου Πειραιά … και ΔΔΣ …., «ΝΣ», κ.ο.χ. 13.902,06, με αριθμό νηολογίου Πειραιά …. και ΔΔΣ …, και «ΝΡ», κ.ο.χ. 14.535,38, με αριθμό νηολογίου Πειραιά …. και ΔΔΣ ….., ο ενάγων ναυτολογήθηκε διαδοχικά σε έκαστο από τα παραπάνω πλοία, κατά τις παρακάτω ημερομηνίες, με την ειδικότητα του αρχιμάγειρα, αντί των προβλεπόμενων μηνιαίων αποδοχών από την εκάστοτε ισχύουσα Σ.Σ.Ε. ΣΣΕ Πληρωμάτων Ακτοπλοϊκών Επιβατηγών Πλοίων, γεγονός που δεν αμφισβητεί η εναγόμενη.</p>
   <p><strong>Ι. </strong>Ειδικότερα, ναυτολογήθηκε αρχικά στο Ε/Γ-Ο/Γ πλοίο «ΕΠ» και υπηρέτησε σε αυτό διαδοχικά, από 15-2-2017 μέχρι την 8-1-2018, οπότε απολύθηκε στον Πειραιά «αμοιβαία συναινέσει αυτού και του πλοιάρχου», από 9-2-2018 μέχρι 14-1-2018, οπότε απολύθηκε στο Λαύριο «αμοιβαία συναινέσει αυτού και του πλοιάρχου» και από 31-7-2019 μέχρι 7-9-2019, οπότε απολύθηκε στο Λαύριο «λόγω μετάθεσης». Κατά τα άνω χρονικά διαστήματα της υπηρεσίας του στο άνω πλοίο, το τελευταίο εκτελούσε τα ακόλουθα δρομολόγια: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Α. Από 1-1-2018 έως 7-1-2018, από 12-2-2018 έως 10-6-2018 και από 10-9-2018 έως 14-1-2019:</p>
   <table>
    <tbody>
     <tr>
      <td colspan="3" width="176">ΔΕΥΤΕΡΑ</td>
      <td colspan="3" width="204">ΤΡΓΤΗ</td>
      <td width="62">ΤΕΤΑΡΤΗ</td>
      <td colspan="2" width="103"></td>
     </tr>
     <tr>
      <td width="53">ΛΙΜΑΝΙ</td>
      <td width="61">ΑΦΙΞΗ</td>
      <td width="61">ΑΝΑΧ.</td>
      <td width="81">ΛΙΜΑΝΙ</td>
      <td width="61">ΑΦΙΞΗ</td>
      <td width="61">ΑΝΑΧ.</td>
      <td width="62">ΛΙΜΑΝΙ</td>
      <td width="62">ΑΦΙΞΗ</td>
      <td width="41">ΑΝΑΧ.</td>
     </tr>
     <tr>
      <td width="53">Λαύριο</td>
      <td width="61">6.40</td>
      <td width="61">21.00</td>
      <td width="81">Αγ.<p></p> <p>Ευστράτιος</p></td>
      <td width="61">4.30</td>
      <td width="61">4.40</td>
      <td width="62">Λαύριο</td>
      <td width="62">6.40</td>
      <td width="41">21.00</td>
     </tr>
     <tr>
      <td width="53"></td>
      <td width="61"></td>
      <td width="61"></td>
      <td width="81">Μύρινα</td>
      <td width="61">6.00</td>
      <td width="61">8.00</td>
      <td width="62"></td>
      <td width="62"></td>
      <td width="41"></td>
     </tr>
     <tr>
      <td width="53"></td>
      <td width="61"></td>
      <td width="61"></td>
      <td width="81">Καβάλα</td>
      <td width="61">12.30</td>
      <td width="61">16.00</td>
      <td width="62"></td>
      <td width="62"></td>
      <td width="41"></td>
     </tr>
     <tr>
      <td width="53"></td>
      <td width="61"></td>
      <td width="61"></td>
      <td width="81">Μύρινα</td>
      <td width="61">20.30</td>
      <td width="61">21.30</td>
      <td width="62"></td>
      <td width="62"></td>
      <td width="41"></td>
     </tr>
     <tr>
      <td width="53"></td>
      <td width="61"></td>
      <td width="61"></td>
      <td width="81">Αγ.<p></p> <p>Ευστράτιος</p></td>
      <td width="61">23.00</td>
      <td width="61">23.10</td>
      <td width="62"></td>
      <td width="62"></td>
      <td width="41"></td>
     </tr>
    </tbody>
   </table>
   <p>&nbsp;</p>
   <table>
    <tbody>
     <tr>
      <td colspan="3" width="195">ΠΕΜΠΤΗ</td>
      <td colspan="3" width="192">ΠΑΡΑΣΚΕΥΗ</td>
      <td colspan="3" width="173">ΣΑΒΒΑΤΟ</td>
     </tr>
     <tr>
      <td width="84">ΛΙΜΑΝΙ</td>
      <td width="56">ΑΦΙΞΗ</td>
      <td width="54">ΑΝΑΧ.</td>
      <td width="81">ΛΙΜΑΝΙ</td>
      <td width="57">ΑΦΙΞΗ</td>
      <td width="55">ΑΝΑΧ.</td>
      <td width="60">ΛΙΜΑΝΙ</td>
      <td width="56">ΑΦΙΞΗ</td>
      <td width="56">ΑΝΑΧ.</td>
     </tr>
     <tr>
      <td width="84">Αγ.<p></p> <p>Ευστράτιος</p></td>
      <td width="56">4.30</td>
      <td width="54">4.40</td>
      <td width="81">Λαύριο</td>
      <td width="57">6.40</td>
      <td width="55">14.30</td>
      <td width="60">Μύρινα</td>
      <td width="56"></td>
      <td width="56">00.45</td>
     </tr>
     <tr>
      <td width="84">Μύρινα</td>
      <td width="56">6.00</td>
      <td width="54">8.00</td>
      <td width="81">Αγ.<p></p> <p>Ευστράτιος</p></td>
      <td width="57">22.00</td>
      <td width="55">22.10</td>
      <td width="60">Καβάλα</td>
      <td width="56">5.15</td>
      <td width="56"></td>
     </tr>
     <tr>
      <td width="84">Καβάλα</td>
      <td width="56">12.30</td>
      <td width="54">16.00</td>
      <td width="81">Μύρινα</td>
      <td width="57">23.40</td>
      <td width="55"></td>
      <td width="60"></td>
      <td width="56"></td>
      <td width="56"></td>
     </tr>
     <tr>
      <td width="84">Μύρινα</td>
      <td width="56">20.30</td>
      <td width="54">21.30</td>
      <td width="81"></td>
      <td width="57"></td>
      <td width="55"></td>
      <td width="60"></td>
      <td width="56"></td>
      <td width="56"></td>
     </tr>
     <tr>
      <td width="84">Αγ.<p></p> <p>Ευστράτιος</p></td>
      <td width="56">23.00</td>
      <td width="54">23.10</td>
      <td width="81"></td>
      <td width="57"></td>
      <td width="55"></td>
      <td width="60"></td>
      <td width="56"></td>
      <td width="56"></td>
     </tr>
    </tbody>
   </table>
   <p>&nbsp;</p>
   <table width="306">
    <tbody>
     <tr>
      <td width="199">ΚΥΡΙΑΚΗ</td>
      <td width="54"></td>
      <td width="53"></td>
     </tr>
     <tr>
      <td width="199">ΛΙΜΑΝΙ</td>
      <td width="54">ΑΦΙΞΗ</td>
      <td width="53">ΑΝΑΧ.</td>
     </tr>
     <tr>
      <td width="199">Καβάλα</td>
      <td width="54"></td>
      <td width="53">16.00</td>
     </tr>
     <tr>
      <td width="199">Μύρινα</td>
      <td width="54">20.30</td>
      <td width="53">21.30</td>
     </tr>
     <tr>
      <td width="199">Αγ. Ευστράτιος</td>
      <td width="54">23.00</td>
      <td width="53">23.10</td>
     </tr>
    </tbody>
   </table>
   <p>&nbsp;</p>
   <p>Από 8-1-2018 μέχρι 11-2-2018 το άνω πλοίο διέκοψε τα δρομολόγιά του λόγω επισκευών. Τη Δευτέρα 10-9-2018 το πλοίο αναχώρησε από Καβάλα (8.00) για Λήμνο (αφ. 12.30 – αναχ. 13.00) – Αγ. Ευστράτιο (αφ. 14.20 αναχ. 14.30) – Λαύριο (αφ. 22.00). Την Τρίτη 11-9-2018 το πλοίο αναχώρησε από Λαύριο στις 07.00 για Αγ. Ευστράτιο (αφ. 14.30 – αναχ. 14.40) – Λήμνο (αφ. 16.00 – αναχ. 16.30) – Καβάλα (αφ. 21.00 – αναχ. 23.00) – Λήμνο (αφ. 3.30 αναχ. 4.00 – Αγ. Ευστράτιο (αφ. 5.20 αναχ. 5.30) – Λαύριο (αφ. 13.00).</p>
   <p>Β. Από 11-6-2018 έως 14-7-2018, από 3-9-2018 έως 9-9-2018 και από 2- 9-2019 έως 7-9-2019</p>
   <p>&nbsp;</p>
   <table>
    <tbody>
     <tr>
      <td colspan="3" width="191">ΠΕΜΠΤΗ</td>
      <td colspan="3" width="191">ΠΑΡΑΣΚΕΥΗ</td>
      <td colspan="3" width="176">ΣΑΒΒΑΤΟ</td>
     </tr>
     <tr>
      <td width="82">ΛΙΜΑΝΙ</td>
      <td width="56">ΑΦΙΞΗ</td>
      <td width="54">ΑΝΑΧ.</td>
      <td width="81">ΛΙΜΑΝΙ</td>
      <td width="56">ΑΦΙΞΗ</td>
      <td width="54">ΑΝΑΧ.</td>
      <td width="80">ΛΙΜΑΝΙ</td>
      <td width="55">ΑΦΙΞΗ</td>
      <td width="41">ΑΝΑΧ.</td>
     </tr>
     <tr>
      <td width="82">Μύρινα</td>
      <td width="56"></td>
      <td width="54">00.30</td>
      <td width="81">Αγ.<p></p> <p>Ευστράτιος</p></td>
      <td width="56">6.30</td>
      <td width="54">6.40</td>
      <td width="80">Μεστά</td>
      <td width="55">3.40</td>
      <td width="41">4.00</td>
     </tr>
     <tr>
      <td width="82">Καβάλα</td>
      <td width="56">5.00</td>
      <td width="54">7.00</td>
      <td width="81">Μύρινα</td>
      <td width="56">8.00</td>
      <td width="54">9.00</td>
      <td width="80">Λαύριο</td>
      <td width="55">9.50</td>
      <td width="41">12.00</td>
     </tr>
     <tr>
      <td width="82">Μύρινα</td>
      <td width="56">11.30</td>
      <td width="54">12.00</td>
      <td width="81">Καβάλα</td>
      <td width="56">13.30</td>
      <td width="54">16.00</td>
      <td width="80">Μεστά</td>
      <td width="55">17.50</td>
      <td width="41">18.10</td>
     </tr>
     <tr>
      <td width="82">Αγ.<p></p> <p>Ευστράτιος</p></td>
      <td width="56">13.20</td>
      <td width="54">13.30</td>
      <td width="81">Μύρινα</td>
      <td width="56">23.30</td>
      <td width="54">21.00</td>
      <td width="80">Αγ.<p></p> <p>Ευστράτιος</p></td>
      <td width="55">23.20</td>
      <td width="41">23.30</td>
     </tr>
     <tr>
      <td width="82">Λαύριο</td>
      <td width="56">21.00</td>
      <td width="54">23.00</td>
      <td width="81">Αγ.<p></p> <p>Ευστράτιος</p></td>
      <td width="56">22.20</td>
      <td width="54">22.30</td>
      <td width="80"></td>
      <td width="55"></td>
      <td width="41"></td>
     </tr>
    </tbody>
   </table>
   <p>&nbsp;</p>
   <p>Τη Δευτέρα 11-6-2018 το πλοίο αναχώρησε από Λαύριο στις 21.00 για Αγ. Ευστράτιο (αφ. 4.30 αναχ. 4.40 της επομένης) – Λήμνος (αφ. 6.00 αναχ. 8.00) – Καβάλα (αφ. 12.30 αναχ. 16.00) – Λήμνος (αφ. 20.20 αναχ. 21.30) – Αγ. Ευστράτιος (αφ. 23.00 αναχ. 23.10) – Λαύριο (αφ. στις 6.40 της 13<sup>ης</sup> -6).</p>
   <p>Γ. Από 15-7-2018 έως 2-9-2018 και από 31-7-2019 έως 1-9-2019:</p>
   <table>
    <tbody>
     <tr>
      <td colspan="3" width="183">ΔΕΥΤΕΡΑ</td>
      <td colspan="3" width="185">ΤΡΙΤΗ</td>
      <td colspan="3" width="171">ΤΕΤΑΡΤΗ</td>
     </tr>
     <tr>
      <td width="72">ΛΙΜΑΝΙ</td>
      <td width="56">ΑΦΙΞΗ</td>
      <td width="54">ΑΝΑΧ.</td>
      <td width="74">ΛΙΜΑΝΙ</td>
      <td width="56">ΑΦΙΞΗ</td>
      <td width="54">ΑΝΑΧ.</td>
      <td width="74">ΛΙΜΑΝΙ</td>
      <td width="55">ΑΦΙΞΗ</td>
      <td width="42">ΑΝΑΧ.</td>
     </tr>
     <tr>
      <td width="72">Καβάλα</td>
      <td width="56">4.45</td>
      <td width="54">9.00</td>
      <td width="74">Λαύριο</td>
      <td width="56"></td>
      <td width="54">8.30</td>
      <td width="74">Μύρινα</td>
      <td width="55">4.30</td>
      <td width="42">5.00</td>
     </tr>
     <tr>
      <td width="72">Μύρινα</td>
      <td width="56">13.30</td>
      <td width="54">14.00</td>
      <td width="74">Αγ.<p></p> <p>Ευστράτιος</p></td>
      <td width="56">16.00</td>
      <td width="54">16.10</td>
      <td width="74">Αγ.<p></p> <p>Ευστράτιος</p></td>
      <td width="55">6.20</td>
      <td width="42">6.30</td>
     </tr>
     <tr>
      <td width="72">Αγ.Ευστράτιος<p></p> <p>&nbsp;</p> <p>&nbsp;</p></td>
      <td width="56">15.20</td>
      <td width="54">16.30</td>
      <td width="74">Μύρινα</td>
      <td width="56">17.30</td>
      <td width="54">18.00</td>
      <td width="74">Λαύριο</td>
      <td width="55">14.00</td>
      <td width="42">15.00</td>
     </tr>
     <tr>
      <td width="72">&nbsp;<p></p> <p>Λαύριο</p></td>
      <td width="56">23.00</td>
      <td width="54"></td>
      <td width="74">Καβάλα</td>
      <td width="56">22.30</td>
      <td width="54">23.59</td>
      <td width="74">Αγ.<p></p> <p>Ευστράτιος</p></td>
      <td width="55">22.30</td>
      <td width="42">22.40</td>
     </tr>
     <tr>
      <td width="72"></td>
      <td width="56"></td>
      <td width="54"></td>
      <td width="74"></td>
      <td width="56"></td>
      <td width="54"></td>
      <td width="74">Μύρινα</td>
      <td width="55">23.59</td>
      <td width="42"></td>
     </tr>
    </tbody>
   </table>
   <p>&nbsp;</p>
   <p>&nbsp;</p>
   <table>
    <tbody>
     <tr>
      <td colspan="3" width="161">ΠΕΜΠΤΗ</td>
      <td colspan="3" width="185">ΠΑΡΑΣΚΕΥΗ</td>
      <td colspan="3" width="200">ΣΑΒΒΑΤΟ</td>
     </tr>
     <tr>
      <td width="51">ΛΙΜΑΝΙ</td>
      <td width="56">ΑΦΙΞΗ</td>
      <td width="55">ΑΝΑΧ.</td>
      <td width="74">ΛΙΜΑΝΙ</td>
      <td width="57">ΑΦΙΞΗ</td>
      <td width="55">ΑΝΑΧ.</td>
      <td width="90">ΛΙΜΑΝΙ</td>
      <td width="55">ΑΦΙΞΗ</td>
      <td width="55">ΑΝΑΧ.</td>
     </tr>
     <tr>
      <td width="51">Μϋρινα</td>
      <td width="56"></td>
      <td width="55">00.30</td>
      <td width="74">Αγ.<p></p> <p>Ευστράτιος</p></td>
      <td width="57">6.30</td>
      <td width="55">6.40</td>
      <td width="90">Μεοτά</td>
      <td width="55">3.40</td>
      <td width="55">4.00</td>
     </tr>
     <tr>
      <td width="51">Καβάλα</td>
      <td width="56">5.00</td>
      <td width="55">7.00</td>
      <td width="74">Μύρινα</td>
      <td width="57">8.00</td>
      <td width="55">9.00</td>
      <td width="90">Λαύριο</td>
      <td width="55">9.50</td>
      <td width="55">12.00</td>
     </tr>
     <tr>
      <td width="51">Μύρινα</td>
      <td width="56">11.30</td>
      <td width="55">12.00</td>
      <td width="74">Καβάλα</td>
      <td width="57">13.30</td>
      <td width="55">16.00</td>
      <td width="90">Μεστά</td>
      <td width="55">17.50</td>
      <td width="55">18.10</td>
     </tr>
     <tr>
      <td width="51">Αγ.<p></p> <p>Ευστράτιος</p></td>
      <td width="56">13.20</td>
      <td width="55">13.30</td>
      <td width="74">Μύρινα</td>
      <td width="57">20.30</td>
      <td width="55">21.00</td>
      <td width="90">Αγ. Ευστράτιος</td>
      <td width="55">23.20</td>
      <td width="55">23.30</td>
     </tr>
     <tr>
      <td width="51">Λαύριο</td>
      <td width="56">21.00</td>
      <td width="55">23.00</td>
      <td width="74">Α.<p></p> <p>Ευστράτιος</p></td>
      <td width="57">22.20</td>
      <td width="55">22.30</td>
      <td width="90"></td>
      <td width="55"></td>
      <td width="55"></td>
     </tr>
     <tr>
      <td width="51"></td>
      <td width="56"></td>
      <td width="55"></td>
      <td width="74"></td>
      <td width="57"></td>
      <td width="55"></td>
      <td width="90"></td>
      <td width="55"></td>
      <td width="55"></td>
     </tr>
    </tbody>
   </table>
   <p>&nbsp;</p>
   <table>
    <tbody>
     <tr>
      <td width="157">ΚΥΡΙΑΚΗ<p></p> <p>ΛΙΜΑΝΙ</p></td>
      <td width="55">ΑΦΙΞΗ</td>
      <td width="54">ΑΝΑΧ.</td>
     </tr>
     <tr>
      <td width="157">Μύρινα</td>
      <td width="55">00.50</td>
      <td width="54">9.00</td>
     </tr>
     <tr>
      <td width="157">Καβάλα</td>
      <td width="55">13.30</td>
      <td width="54">14.30</td>
     </tr>
     <tr>
      <td width="157">Λήμνος</td>
      <td width="55">19.00</td>
      <td width="54">23.55</td>
     </tr>
    </tbody>
   </table>
   <p>&nbsp;</p>
   <p>Περαιτέρω, σύμφωνα με το άρθρο 7 παρ. 1 και 4 του Π.Δ. 177/1974 «περί οργανικής σύνθεσης πληρωμάτων των επιβατηγών ακτοπλοϊκών – μεσογειακών – τουριστικών πλοίων» (Φ.Ε.Κ. Α’ 64/13-3-1974), για τα επιβατηγά πλοία, ολικής χωρητικότητας ανώτερης των 2.500,01 και έως τους 5.000 κόρους, όπως το παραπάνω πλοίο – το οποίο δεν εκτελούσε τοπικά δρομολόγια και στην κουζίνα του μαγειρεύονταν γεύματα τόσο για το πλήρωμα όσο και για τους επιβάτες, όπως αναλύεται στη συνέχεια – υποχρεούταν αυτό, για τη νόμιμη στελέχωση του προσωπικού του μαγειρείου του, να έχει ναυτολογημένο κατά τη θερινή περίοδο ένα αρχιμάγειρα, ένα μάγειρα Α’, ένα μάγειρα Β, ένα μάγειρα Γ και τρεις χυτροκαθαριστές (παρ. 1), ενώ κατά τη χειμερινή περίοδο υποχρεούταν να έχει ναυτολογημένο ένα μάγειρα Γ’ λιγότερο (παρ. 4). Πλην όμως, κατά τις επίδικες άνω χρονικές περιόδους ναυτολόγησης του ενάγοντος το άνω πλοίο δεν είχε ναυτολογημένο ναυτικό με την ειδικότητα του μάγειρα Α’, παρά μόνον είχε ναυτολογημένους, εκτός από τον ενάγοντα αρχιμάγειρα, ένα μάγειρα Β’ ή Γ’ το χειμώνα και δυο το καλοκαίρι, ενώ από βοηθούς (χυτροκαθαριστές), άλλοτε είχε ναυτολογημένους δυο και άλλοτε μόνον ένα. Γι’ αυτό ο ενάγων, κατά τις επίδικες άνω χρονικές περιόδους ναυτολόγησής του στο άνω πλοίο, κατόπιν εντολής του πλοιάρχου, εκτέλεσε εν όλω, είτε υπερωριακά είτε με υπερένταση της ιδίας αυτού εργασίας και καθήκοντα του ελλείποντος μαγείρου Α’. Τα καθήκοντα αυτά διέφεραν από εκείνα της άνω ειδικότητας του αρχιμαγείρου με την οποία ναυτολογήθηκε και εργάζονταν, η οποία, σύμφωνα με το Β.Δ. 683/1960 «περί κανονισμού εσωτερικής υπηρεσίας των ελληνικών επιβατηγών πλοίων χωρητικότητας 500 κ.ο.χ. και άνω», δεν περιλάμβανε και την παρασκευή γευμάτων (μαγείρεμα). Ειδικότερα, στα καθήκοντα του αρχιμάγειρα – ο οποίος είναι υπαξιωματικός του πλοίου, προϊστάμενος του κατώτερου προσωπικού του μαγειρείου και&nbsp; υπόλογος επί της υπηρεσίας αυτού, τελών υπό τις άμεσες διαταγές και τον έλεγχο του ύπαρχου – περιλαμβάνονται, κατά τις διατάξεις των άρθρων 121 και 122 του Β.Δ. 683/1960, η μέριμνα και η αντίστοιχη ευθύνη α) για την απόλυτη καθαριότητα και την καλή συντήρηση των διαμερισμάτων του μαγειρείου, των ψυγείων και των εντός αυτών τροφίμων, των πλυντηρίων και εν γένει των μαγειρικών σκευών, β) για την απόλυτη καθαριότητα και την καλή εμφάνιση των υφισταμένων του και γ) για την έγκαιρη και σύμφωνη με τους κανόνες της μαγειρικής τέχνης παρασκευή των εδεσμάτων που προορίζονται για το πλήρωμα και τους επιβάτες, ενώ, παράλληλα, ο ίδιος παρακολουθεί την εργασία των μαγείρων, παρέχει σ’ αυτούς οδηγίες, εποπτεύει τη διανομή κατά την ώρα του φαγητού, προκειμένου να εξασφαλίζεται ότι οι μερίδες είναι κανονικές και σύμφωνες προς το εδεσματολόγιο ή τις παραγγελίες, ώστε να μη δημιουργούνται δυσχέρειες και παράπονα εκ μέρους του πληρώματος του πλοίου και των επιβατών και απαγορεύει την είσοδο, την κυκλοφορία και την παραμονή στα διαμερίσματα του μαγειρείου κάθε προσώπου που δεν έχει δικαίωμα προς τούτο. Στα καθήκοντα των μαγείρων, οι οποίοι τελούν υπό τις άμεσες διαταγές και τον έλεγχο του αρχιμάγειρα και βοηθούν αυτόν στην εκτέλεση των καθηκόντων του, περιλαμβάνονται, κατά τις διατάξεις των άρθρων 123 και 124 του ιδίου Β.Δ, η μέριμνα και η αντίστοιχη ευθύνη α) για την απόλυτη καθαριότητα και καλή συντήρηση των διαμερισμάτων του μαγειρείου και των σκευών που βρίσκονται σ’ αυτό και β) για την επιμέλεια, με τη βοήθεια των χυτροκαθαριστών, της αφής της πυράς του μαγειρείου, της μεταφοράς των τροφίμων από τις τροφαποθήκες και τα ψυγεία στο μαγειρείο, τον καθαρισμό των τροφίμων και την παρασκευή των εδεσμάτων κατά τις οδηγίες και υπό την επίβλεψη του αρχιμάγειρα προϊσταμένου, ενώ, στα καθήκοντα των χυτροκαθαριστών, οι οποίοι βοηθούν τους μαγείρους, αρτοποιούς και ζαχαροπλάστες στα ειδικά τους καθήκοντα, περιλαμβάνονται, κατά τις διατάξεις του άρθρου 126 του ιδίου Β.Δ, η σάρωση, πλύση και καθαρισμός εν γένει των διαμερισμάτων του μαγειρείου, η πλύση, καθαρισμός και διευθέτηση των σκευών που υπάρχουν σ’ αυτό στις σκευοθήκες, η αφή της πυράς του μαγειρείου, η μεταφορά των τροφίμων από τις τροφαποθήκες και ψυγεία στο μαγειρείο, ο καθαρισμός αυτών και η συγκέντρωση των απορριμμάτων σε ειδικά προς τούτο δοχεία και η απόρριψη αυτών εις την ανοικτή θάλασσα και γενικά κάθε βοηθητική εργασία ειδικότητας μαγειρείου που τους ανατίθεται από τον αρχιμάγειρα.</p>
   <p>Με τον πρώτο λόγο της έφεσής της η εναγόμενη ισχυρίζεται ότι ο ενάγων αβάσιμα αιτείται και μισθό ελλείποντος μαγείρου Α’, καθώς ουδέποτε υπήρξε αριθμητικό κενό στη νόμιμη οργανική σύνθεση του άνω πλοίου, η οποία δεν περιλάμβανε και αρχιμάγειρα και μάγειρα Α’, αλλά μόνο μάγειρα Α’, ειδικότητα με την οποία και μόνον εργάστηκε ο ενάγων, ανεξάρτητα από το ότι η ίδια τον πλήρωνε με τις υπέρτερες αποδοχές του αρχιμάγειρα. Προς θεμελίωση δε του άνω ισχυρισμού της, τον οποίο είχε προβάλει και πρωτόδικα, προσκομίζει και επικαλείται για το χρονικό διάστημα απασχόλησης του ενάγοντος από 1-11-2018 και εντεύθεν τη με ίδια ημερομηνία οργανική σύνθεση του πληρώματος του άνω πλοίου, ισχυριζόμενη ότι η σύνθεση αυτή εγκρίθηκε εξαιρετικά, κατ’ άρθρο 89 παρ. 1 Κ.Δ.Ν.Δ, από τη λιμενική αρχή Καβάλας και προβλέπει ένα μάγειρα Α’, ένα μάγειρα Β’ ή Γ’ και δυο χυτροκαθαριστές. Ενόψει, όμως, του ότι, καθ’ όλα τα επίδικα χρονικά διαστήματα της υπηρεσίας του ενάγοντος, το άνω πλοίο «ΕΠ» ήταν ενταγμένο σε ακτοπλοϊκή γραμμή και διενεργούσε συνεχείς πλόες με αφετηρία το λιμάνι του Λαυρίου προς τους λιμένες Αγίου Ευστρατίου, Μύρινας Λήμνου και Καβάλας, η οργανική σύνθεση του πληρώματός του ως επιβατηγού πλοίου καθορίζονταν με το Π.Δ. 177/1974 «περί οργανικής σύνθεσης πληρωμάτων και επιβατηγών (ακτοπλοϊκών – μεσογειακών – τουριστικών) πλοίων» (Φ.Ε.Κ. Α’ 64/13-3-1974), το οποίο εκδόθηκε μετά από την παρασχεθείσα νομοθετική εξουσιοδότηση με την παρ. 2 του άρθρου 87 του Ν.Δ. 187/1973 «περί κυρώσεως του Κώδικα Δημοσίου Ναυτικού Δικαίου», η οποία ορίζει ότι&nbsp; η οργανική σύνθεση του προσωπικού των πλοίων καθορίζεται διά Προεδρικών Διαταγμάτων και μόνο κατ’ εξαίρεση μπορεί να καθοριστεί με υπουργική απόφαση, όπως α) επί πλοίων που ενεργούν πλόες στην ημεδαπή μεταξύ λιμένων ή όρμων κειμένων εντός του αυτού κόλπου ή εντός δύο συνεχομένων κόλπων ή σε παρακείμενες ακτές, β) επί πλοίων αναψυχής που εκτελούν τακτικούς πλόες συνολικής διάρκειας μικρότερης του εικοσιτετραώρου, γ) επί πλοίων που είναι εφοδιασμένα με αυτόματες συσκευές και μηχανήματα και δ) επί επιβατηγών πλοίων που εκτελούν πλόες αναψυχής και περιήγησης άνω των τριάντα (30) ν.μ. από το λιμένα αφετηρίας έως τον τελικό λιμένα προορισμού και συνολικής διάρκειας μικρότερης του εικοσιτετραώρου», περιπτώσεις που δεν συντρέχουν εν προκειμένω. Σύμφωνα, δε, με την εφαρμοστέα εν προκειμένω παρ. 1 του άρθρου 7 του άνω Π.Δ. 177/1974, για το άνω πλοίο, κ.ο.χ. 4.863,46, ορίζεται ως ελάχιστη επάνδρωση μαγειρείου, ένα αρχιμάγειρας, ένας μάγειρας Α’, ένας μάγειρας Β’, ένας μάγειρας Γ’ και τρεις χυτοκαθαριστές, ενώ με την παρ. 6 του ιδίου άρθρου ορίζεται επιπλέον ότι η οργανική σύνθεση μειώνεται σε ένα μάγειρα Α’, ένα μάγειρα Β’ και δυο χυτροκαθαριστές, εφόσον κατά τη διάρκεια των ταξιδιών δεν παρέχεται στους επιβάτες τροφή που παρασκευάζεται εντός του πλοίου. Η άνω προβλεπόμενη από το νόμο οργανική θέση μαγείρου Α’ για τη σύνθεση του άνω πλοίου (πέραν της οργανικής θέσης του αρχιμάγειρα) δικαιολογείται από την παροχή γευμάτων που παρασκευάζονταν σ’ αυτό τόσο για το πλήρωμα όσο και για τους επιβάτες κατά τη διάρκεια των δρομολογίων, η οποία αποδεικνύεται από τις ένορκες βεβαιώσεις των μαρτύρων απόδειξης ………. και ……… και την προσκομιζόμενη με επίκληση από τον ενάγοντα εκτύπωση της καταχωρημένης στο διαδίκτυο διαφήμισης «ΕΠ: …………..» (όπου στη σελ. 13, ο χώρος της κουζίνας και η παροχή γευμάτων που παρασκευάζονται εντός του πλοίου διαφημίζονται και συγκαταλέγονται στα χαρακτηριστικά του πλοίου), πλην όμως δεν προκύπτει ότι δηλώθηκε από την εναγόμενη στην αρμόδια λιμενική αρχή Καβάλας για την έκδοση του&nbsp; επικαλούμενου ναυτολογίου. Ούτε ακόμη η εναγόμενη επικαλείται ότι δήλωσε στη λιμενική αρχή τη συνδρομή κάποιου εξαιρετικού νόμιμου λόγου για κατ’ εξαίρεση έγκριση σύνθεσης του πληρώματος μαγειρείου του άνω πλοίου χωρίς την ειδικότητα του μάγειρα Α’ και μάλιστα &nbsp;τέτοιου λόγου που είχε καταχωρηθεί από τον πλοίαρχο του άνω πλοίου της στο ημερολόγιο αυτού κατ’ άρθρο 89 παρ. 1 Κ.Δ.Ν.Δ. και κάλυπτε όλες τις χρονικές περιόδους απασχόλησης του ενάγοντος, συμπεριλαμβανομένης της επίδικης χρονικής περιόδου από 1-1-2018 έως 31-10-2018, για την οποία δεν προσκομίζεται ναυτολόγιο. Εξάλλου, στη σελ. 5, στιχ. 12 των πρωτόδικων προτάσεών της η εναγόμενη συνομολογεί ότι ο ενάγων εκτέλεσε τα καθήκοντα μαγείρου Α’, τα οποία, όπως προαναφέρθηκε, προέβλεπε η νόμιμη σύνθεση του πλοίου και εκτελέστηκαν απ’ αυτόν παράλληλα με αυτά της ειδικότητας του αρχιμάγειρα με την οποία προσλήφθηκε καθ’ όλες τις ναυτολογήσεις του στο άνω πλοίο. Κατόπιν τούτων, ο ενάγων δικαιούται καθ’ όλο το χρονικό διάστημα της απασχόλησής του στο πλοίο &nbsp;«ΕΠ», κατ’ άρθρα 87 επ. και 89 παρ. 4 Κ.Δ.Ν.Δ, τη μισθοτροφοδοσία του αναπληρωθέντος μαγείρου Α’, για την έκταση της οποίας θα γίνει λόγος παρακάτω. Το πρωτοβάθμιο Δικαστήριο, επομένως, το οποίο, με ελλιπή έστω αιτιολογία, που συμπληρώνεται με αυτήν της παρούσας, δέχτηκε ότι, καθ’ όλες τις επίδικες χρονικές περιόδους απασχόλησης του ενάγοντος, υπήρξε κενό στη νόμιμη σύνθεση του άνω πλοίου ως προς την ειδικότητα του μάγειρα Α’, το οποίο (κενό) κάλυψε με πρόσθετη εργασία του ο ενάγων κατόπιν εντολής του πλοιάρχου, δικαιούμενος έτσι κατ’ άρθρα 87 και 89 Κ.Ι.Ν.Δ. τη μισθοτροφοδοσία ελλείποντος ναυτικού της άνω ειδικότητας, δεν έσφαλε κατά την εφαρμογή του νόμου και την εκτίμηση των αποδείξεων και ο άνω (πρώτος) λόγος έφεσης της εναγόμενης πρέπει να απορριφθεί ως αβάσιμος κατ’ ουσία.</p>
   <p>Σύμφωνα με το άρθρο 11 των άνω Σ.Σ.Ν.Ε Πληρωμάτων Ακτοπλοϊκών Επιβατηγών Πλοίων των ετών 2018 και 2019 «οι ώρες της υποχρεωτικής εβδομαδιαίας εργασίας εν πλω και στο λιμάνι για όλους τους ναυτικούς που αφορά η παρούσα Συλλογική Σύμβαση ορίζονται σε (40) εβδομαδιαίως, δηλαδή 8 ώρες την ημέρα από Δευτέρα μέχρι Παρασκευή, της εργασίας του Σαββάτου αμειβόμενης υπερωριακώς». Σύμφωνα δε με το άρθρο 13 των αυτών Σ.Σ.Ν.Ε «Κάθε εργασία που εκτελείται από τους ναυτικούς εν πλω και στο λιμάνι, πέραν των κανονικών εργασίμων ημερών και ωρών, όπως αυτές καθορίζονται στα άρθρα 11 και 12 των Συμβάσεων, περιλαμβανομένων και των εργασιών κατάπλου και απόπλου, θεωρείται πρόσθετη (υπερωριακή) και καταβάλλεται στους απασχολούμενους ναυτικούς πρόσθετη αμοιβή η οποία υπολογίζεται ως εξής: το ποσό του μηνιαίου μισθού ενέργειας της παραγράφου 1 του άρθρου 1 διαιρείται διά των ωρών της μηνιαίας υποχρεωτικής απασχόλησης, τούτων εξευρισκομένων διά της διαίρεσης των εβδομάδων του έτους διά δώδεκα μηνών και του πολλαπλασιασμού του από τη διαίρεση αυτή προκύπτοντος πηλίκου 4,3 επί τις ώρες της εκάστοτε ισχυούσης εβδομαδιαίας υποχρεωτικής απασχόλησης. Βάσει του ανωτέρω υπολογισμού, οι ώρες της μηνιαίως υποχρεωτικής απασχόλησης ανέρχονται σε εκατόν εβδομήντα τρείς (παρ.1). Για την πρόσθετη (υπερωριακή) εργασία, η προκύπτουσα από την εφαρμογή της προηγούμενης παραγράφου υπερωριακή αμοιβή του ναυτικού θα προσαυξάνεται κατά 25% (παρ. 2). Για την πρόσθετη υπερωριακή απασχόληση του πληρώματος κατά τα Σάββατα και τις αργίες, όπως αυτές ορίζονται από το άρθρο 18 των Συμβάσεων, καταβάλλεται υπερωριακή αμοιβή η προσδιοριζόμενη από την παράγραφο 1 του άρθρου αυτού, προσαυξημένη, κατά ποσοστό 50% για όλες τις ώρες της υπερωριακής απασχόλησης Σαββάτου και αργιών (παρ. 5)». Στην προκειμένη περίπτωση, αποδείχθηκε ότι οι ασχολίες του μαγειρείου του άνω πλοίου (ΕΠ») συνίσταντο κυρίως στην παρασκευή τριών γευμάτων την ημέρα για τη σίτιση του πληρώματος, το οποίο αριθμούσε κατά μέσο όρο 45 άτομα κατά τη χειμερινή περίοδο και 60 άτομα κατά τη θερινή περίοδο και γευμάτιζε στην τραπεζαρία του πληρώματος από τις 07:00 έως τις 08:30 κάθε πρωί, από τις 11:30 έως τις 13:00 κάθε μεσημέρι και από τις 18:30 έως τις 20:30 κάθε απόγευμα. Επιπλέον, το πλοίο, μέγιστης επιτρεπόμενης μεταφορικής ικανότητας 1.294 επιβατών, διέθετε προς εξυπηρέτηση των επιβατών ένα εστιατόριο self service, στο οποίο, υπό κανονικές συνθήκες, προσφερόταν ένα γεύμα κατά τη χειμερινή περίοδο και δυο κατά τη θερινή περίοδο, οπότε το εστιατόριο άνοιγε και το μεσημέρι, ανάλογα με το δρομολόγιο, ενώ οι επιβάτες, κατά τις πρωινές ώρες, εξυπηρετούνταν στο κυλικείο του πλοίου. Στα πλαίσια των αναγκών αυτών, ο ενάγων παρέμενε&nbsp; στο χώρο της κουζίνας του πλοίου προς παραλαβή τροφοεφοδίων και προς επίβλεψη των εργασιών παρασκευής του πρωινού και του μεσημβρινού γεύματος του πληρώματος κάθε ημέρα από τις 06:00 έως τις 13:30, οπότε ολοκληρωνόταν το σερβίρισμα και επανερχόταν σ’ αυτήν στις 17:30, προκειμένου να επιβλέψει την παρασκευή του βραδινού γεύματος του πληρώματος, παρέμενε δε εκεί έως τις 22:00, που ολοκληρωνόταν το σερβίρισμα. Οι εργασίες καθαρισμού του, περιορισμένης εκτάσεως, χώρου εκτελούνταν από τα, τουλάχιστον δύο (2) μέλη εκάστης βάρδιας, χωρίς την παρουσία του ενάγοντος, που διαπίστωνε το καλώς έχειν κατά την επόμενη επάνοδό του στο μαγειρείο. Από τα ανωτέρω συνάγεται ότι η διάρκεια εργασίας του ενάγοντος κατά τα επίδικα χρονικά διαστήματα ναυτολόγησής του στο άνω πλοίο δεν ήταν επακριβώς καθορισμένη και ότι, προς κάλυψη των ποικίλλων λειτουργικών αναγκών που προκύπταν για τα γεύματα του πληρώματος και των επιβατών στο πλοίο κατά τη διάρκεια των ανωτέρω πολύωρων δρομολογίων του, ο ενάγων απασχολούνταν επιπλέον ώρες πέραν του νόμιμου ωραρίου του, γεγονός άλλωστε που έμμεσα συνομολογεί η εναγόμενη, δεδομένου ότι δεν αρνείται ότι κατέβαλε σ’ αυτόν αμοιβή από υπερωριακή εργασία. Αμφισβήτηση, όμως, εγείρεται εκ μέρους της όσον αφορά την επικαλουμένη από τον ενάγοντα ημερήσια διάρκεια της απασχόλησης αυτής πέραν του ωραρίου και το ύψος της αιτουμένης υπερωριακής αμοιβής. Ειδικότερα, ο μεν ενάγων ισχυρίζεται ότι εργαζόταν επί 14 ώρες ημερησίως κατά μέσον όρο, η δε εναγόμενη υποστηρίζει ότι συνολικά η ημερήσια απασχόληση του ενάγοντος δεν ξεπερνούσε τις 8,5 – 9 ώρες κατά μέσον όρο και ότι το ποσό που κατέβαλε σ’ αυτόν για αμοιβή υπερωριακής εργασίας, όπως προκύπτει από τους λογαριασμούς μισθοδοσίας του, καλύπτει πλήρως την υπερωριακή του απασχόληση. Οι μάρτυρες του ενάγοντος …….. (Γ’ μηχανικός) και ……….. (αρχιμάγειρας), οι οποίοι δεν έχουν άμεση γνώση των πραγματικών ωρών εργασίας του (ως εκ του ότι ο μεν πρώτος, ο οποίος συνυπηρέτησε μαζί του, δεν ανήκε στο προσωπικό μαγειρείου, ο δε δεύτερος επειδή δεν συνυπηρέτησε μαζί του), υποστηρίζουν τους ισχυρισμούς του, καταθέτοντας ότι ο ενάγων εργαζόταν 14 ώρες ημερησίως κατά μέσον όρο και δη από ώρα 05.30 έως ώρα 13:30 και από ώρα 17:00 έως ώρα 23:00. Η εναγόμενη από την πλευρά της δεν εξέτασε κάποιον μάρτυρα προς απόδειξη των άνω ισχυρισμών της, επικαλούμενη μόνο τους λογαριασμούς μισθοδοσίας του ενάγοντος, που είναι υπογεγραμμένοι απ’ αυτόν και επιβεβαιώνουν τις άνω ώρες απασχόλησής του που η ίδια επικαλείται. Με βάση όλα τα προαναφερθέντα και ενόψει: α) των συνθηκών και περιστάσεων που επικρατούσαν κατά την απασχόληση του ενάγοντος επί του άνω πλοίου, το οποίο ήταν ενταγμένο στις ως άνω ακτοπλοϊκές γραμμές, με αρκετές προσεγγίσεις σε ενδιάμεσα λιμάνια, β) της σταθερής καταβολής κάθε μήνα ποσών για αμοιβή υπερωριακής εργασίας του ενάγοντος, τόσο τις καθημερινές και Κυριακές όσο και τα Σάββατα και τις αργίες, γ) της μη προσκόμισης από την εναγόμενη του βιβλίου υπερωριών και ιδιαίτερων αμοιβών του πληρώματος, το οποίο όφειλε να τηρεί, δια του αρμοδίου οργάνου της, σύμφωνα με τις διατάξεις των άρθρων 107 του Κανονισμού Εσωτερικής Υπηρεσίας Επιβατηγών Πλοίων και 19 των άνω ΣΣΝΕ Πληρωμάτων Επιβατηγών Ακτοπλοϊκών Πλοίων, δ) της λειτουργίας του εστιατορίου των επιβατών για δύο γεύματα ημερησίως μόνο κατά τη θερινή περίοδο, ε) του σταθερού αριθμού των σιτιζόμενων μελών του πληρώματος, τις σχετικές ανάγκες του οποίου ικανοποιούσε το μαγειρείο πάντοτε, ανεξαρτήτως δηλαδή αν το πλοίο ταξίδευε ή παρέμενε αργό στο λιμάνι, στ) της φύσης και του αντικειμένου της απασχόλησης του ενάγοντος, ζ) της μειωμένης, έναντι της προβλεπόμενης, σύνθεσης του προσωπικού του μαγειρείου, η) της αυξημένης ευθύνης του ενάγοντος για την άρτια λειτουργία της κουζίνας του ένδικου πλοίου, που απαιτούσε την παρουσία του και πέραν των χρονικών ορίων της βάρδιάς του, θ) του γεγονότος ότι κατά λογική αναγκαιότητα δεν ήταν απαραίτητη η επίβλεψη εκ μέρους του ενάγοντος των εργασιών καθαρισμού του μαγειρείου μετά το πέρας κάθε γεύματος, αφού η διαπίστωση της ολοκλήρωσης των σχετικών εργασιών μπορούσε να γίνει πριν την έναρξη της προετοιμασίας του επόμενου γεύματος και να καταλογιστούν από αυτόν, ως προϊστάμενο, ευθύνες τότε και τέλος, ι) των διδαγμάτων της κοινής πείρας, το Δικαστήριο οδηγείται στην κρίση ότι ο μέσος όρος της συνολικής ημερήσιας απασχόλησης του ενάγοντος ήταν 12 ώρες. Επομένως, ο ενάγων παρείχε, σύμφωνα με την ανωτέρω Σ.Σ.Ν.Ε, κατά τις καθημερινές και Κυριακές τέσσερις (4) ώρες υπερωριακής εργασίας και κατά τα Σάββατα και τις αργίες δώδεκα(12) ώρες τέτοιας εργασίας.&nbsp; Η ανεπιφύλακτη υπογραφή από μέρους του των μηνιαίων μισθοδοτικών του καταστάσεων δεν υποδηλώνει, άνευ άλλου τινός, παραίτηση αυτού από τα ως άνω νόμιμα δικαιώματά του (Εφ.Πειρ. 421/2021, Εφ.Πειρ. 452/2010, Τ.Ν.Π. ΝΟΜΟΣ, Εφ.Πειρ. 90/2019, <a href="http://www.efeteio-peir.gr">www.efeteio-peir.gr</a>), σε κάθε περίπτωση δε, τέτοια παραίτηση (άφεση χρέους) είναι άνευ έννομης επιρροής, αφού κάθε παραίτηση του εργαζομένου από τα νόμιμα δικαιώματά του που πηγάζουν είτε από το νόμο είτε από συλλογικές συμβάσεις εργασίας και καθορίζουν τα κατώτερα όρια προστασίας, έστω και αν αυτή (η παραίτηση) έλαβε χώρα μετά τη λύση της σύμβασης εργασίας, είναι άκυρη (Α.Π. 194/2020, Α.Π. 288/2018, Α.Π. 166/2016, Α.Π. 864/2015, Α.Π. 1635/2012, Α.Π. 1554/2011, Τ.Ν.Π. ΝΟΜΟΣ, Εφ.Πειρ. 423/2021, <a href="http://www.efeteio-peir.gr">www.efeteio-peir.gr</a>, Εφ.Πειρ. 196/2020, Τ.Ν.Π. ΝΟΜΟΣ). Το πρωτοβάθμιο Δικαστήριο, επομένως, που επίσης δέχθηκε ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δώδεκα (12) ώρες δεν έσφαλε ως προς την εκτίμηση των αποδείξεων και πρέπει να απορριφθούν ως αβάσιμοι, κατά το σχετικό σκέλος τους, ο πρώτος λόγος της έφεσης του ενάγοντος και ο δεύτερος λόγος της έφεσης της εναγόμενης, με τους υποστηρίζονται τα αντίθετα.</p>
   <p>Με βάση τα ανωτέρω αποδειχθέντα, οι αξιώσεις του ενάγοντος για τη ναυτική εργασία του στο πλοίο «ΕΠ» διαμορφώνονται ως εξής:</p>
   <p>Α. ΥΠΕΡΩΡΙΑΚΗ ΑΜΟΙΒΗ&nbsp;&nbsp;&nbsp; 1) Χρονικά διαστήματα από 1-1-2018 έως 8-1-2018 και από 9-2-2018 έως 31-12-2018:</p>
   <p>α) Ως αμοιβή για την υπερωριακή εργασία του κατά τις καθημερινές και Κυριακές: 270 καθημερινές και Κυριακές Χ 4 ώρες υπερωρίας ημερησίως Χ 13,34 ευρώ η κάθε ώρα= 14.407,20 ευρώ και β) ως αμοιβή για την υπερωριακή εργασία του κατά τα Σάββατα και τις αργίες: 61 Σάββατα και αργίες&nbsp; Χ 12 ώρες ημερησίως Χ 16,01 ευρώ η κάθε ώρα = 11.719,32 ευρώ. Επομένως, συνολικά για την ως άνω αιτία, ο ενάγων δικαιούται το ποσό των 14.407,20 + 11.719,32 = 26.126,52&nbsp; ευρώ. Έναντι του ποσού αυτού έλαβε από την εναγόμενη, όπως προκύπτει από τις επικαλούμενες και προσκομιζόμενες από την τελευταία αποδείξεις μισθοδοσίας του, ως αμοιβή για την υπερωριακή εργασία του κατά τις καθημερινές και Κυριακές το ποσό των 2.235,00 ευρώ και όχι, ως συνομολογεί, το ποσό των 1.925,34 ευρώ και ως αμοιβή για την υπερωριακή εργασία του τα Σάββατα και τις αργίες το ποσό των 8.236,99 ευρώ και όχι, ως συνομολογεί, το ποσό των 7.664,69 ευρώ. Συνεπώς, κατά παραδοχή ως βάσιμης και από ουσιαστική άποψη, της ένστασης μερικής εξόφλησης που πρόβαλε κατ’ άρθρο 416 Α.Κ. η εναγόμενη, οφείλεται σ’ αυτόν υπόλοιπο (26.126,52 – 2.235,00 – 8.236,99) <strong>15.654,53 ευρώ</strong>. Και</p>
   <p>2) Χρονικά διαστήματα από 1-1-2019 έως 14-1-2019 και από 31-7-2019 έως 7-9-2019:</p>
   <p>α) Ως αμοιβή για την υπερωριακή εργασία του κατά τις καθημερινές και Κυριακές: 42 καθημερινές και Κυριακές Χ 4 ώρες υπερωρίας ημερησίως Χ 13,61 ευρώ η κάθε ώρα= 2.286,48 ευρώ και β) ως αμοιβή για την υπερωριακή εργασία του κατά τα Σάββατα και τις αργίες: 11 Σάββατα και αργίες&nbsp; Χ 12 ώρες ημερησίως Χ 16,34 ευρώ η κάθε ώρα = 2.156,88 ευρώ. Επομένως, συνολικά για την ως άνω αιτία, ο ενάγων δικαιούται το ποσό των 2.286,48 + 2.156,88 = 4.443,36 ευρώ. Έναντι του ποσού αυτού, ο ενάγων έλαβε από την εναγόμενη, όπως προκύπτει από τις επικαλούμενες και προσκομιζόμενες από την τελευταία αποδείξεις μισθοδοσίας του, ως αμοιβή για την υπερωριακή εργασία του κατά τις καθημερινές και Κυριακές το ποσό των 448,12 ευρώ και όχι, ως συνομολογεί, το ποσό των 261,91 ευρώ και ως αμοιβή για την υπερωριακή εργασία του τα Σάββατα και τις αργίες, ως συνομολογεί, το ποσό των 1.348,70 ευρώ. Συνεπώς, οφείλεται σ’ αυτόν υπόλοιπο (4.443,36 – 448,12 – 1.348,70) <strong>2.646,54 ευρώ, </strong>κατά παραδοχή ως βάσιμης και από ουσιαστική άποψη, της ένστασης μερικής εξόφλησης που πρόβαλε κατ’ άρθρο 416 Α.Κ. η εναγόμενη<strong>. </strong>Το πρωτοβάθμιο Δικαστήριο που επιδίκασε τα ίδια ποσά για αμοιβή υπερωριακής εργασίας του ενάγοντος κατά τα έτη 2018 και 2019, ορθά τις αποδείξεις εκτίμησε και τα περί του αντιθέτου ισχυριζόμενα από τον ενάγοντα με τον πρώτο λόγο της έφεσής του, κατά το σχετικό σκέλος του και από την εναγόμενη με το δεύτερο λόγο της έφεσής της, κατά το σχετικό σκέλος του, πρέπει να απορριφθούν ως αβάσιμα.</p>
   <p>Β) ΑΝΑΛΟΓΙΑ ΕΠΙΔΟΜΑΤΩΝ ΕΟΡΤΩΝ ΠΑΣΧΑ ΚΑΙ ΧΡΙΣΤΟΥΓΕΝΝΩΝ ΕΤΩΝ 2018 και 2019:</p>
   <p>Από τη διάταξη του άρθρου 14 των εφαρμοστέων εν προκειμένω ΣΣΕ Πληρωμάτων Ακτοπλοϊκών Επιβατηγών Πλοίων των ετών 2018 και 2019, οι οποίες κυρώθηκαν με τις ΥΑ 2242.5-1.5/8035/2018 και 2242.5-1.5/56040/2019 – Φ.Ε.Κ. Β’ 5084/14-11-2018 και 3170/12-8-2019 αντίστοιχα), σε συνδυασμό με εκείνες των άρθρων 2, 3 και 7 της υπ’ αριθ. 70109/8008/14-12-1982 απόφασης του Υπουργού Εμπορικής Ναυτιλίας «περί των προϋποθέσεων χορηγήσεως επιδομάτων εορτών Χριστουγέννων και Πάσχα προς του δικαιούμενους ναυτικούς» (Φ.Ε.Κ. Β’ 1/7-1-1982) προκύπτει ότι οι ναυτικοί δικαιούνται επιδομάτων εορτών Χριστουγέννων και Πάσχα ίσων προς ένα μηνιαίο μισθό και μισθό 15 ημερών αντίστοιχα, εάν η σχέση εργασίας διήρκησε καθ’ όλο το διάστημα από 1ης Μαΐου μέχρι 31ης Δεκεμβρίου και από 1ης Ιανουαρίου μέχρι 30ης Απριλίου αντίστοιχα, ή 2/25 του μηνιαίου μισθού ανά έκαστο δεκαεννεαήμερο χρονικό διάστημα και 1/15 του ημίσεως του μηνιαίου μισθού ανά έκαστο οκταήμερο χρονικό διάστημα αντίστοιχα ή ανάλογο κλάσμα επί χρονικού διαστήματος μικρότερο του δεκαεννεαημέρου ή του οκταημέρου, εάν η σχέση εργασίας δεν διήρκεσε καθ’ όλο το διάστημα από 1ης Μαΐου μέχρι 31ης Δεκεμβρίου και από 1ης Ιανουαρίου μέχρι 30ης Απριλίου αντίστοιχα, για υπολογισμό των οποίων λαμβάνεται υπόψη ο πράγματι καταβαλλόμενος μισθός τη 10η Δεκεμβρίου και τη 15η ημέρα προ του Πάσχα αντίστοιχα. Ως καταβαλλόμενος μισθός νοείται το σύνολο των τακτικών αποδοχών του ναυτικού. Τακτικές αποδοχές για την εφαρμογή των διατάξεων της άνω Υπουργικής Απόφασης, βάσει των οποίων υπολογίζονται τα επιδόματα εορτών Χριστουγέννων και Πάσχα και η πρόσθετη αμοιβή δρομολογίων «εξπρές», θεωρούνται ο μισθός καθώς και κάθε άλλη παροχή εφόσον καταβάλλεται από τον εργοδότη σαν συμβατικό ή νόμιμο αντάλλαγμα της παρεχόμενης από το μισθωτό εργασίας τακτικά κάθε μήνα ή κατ’ επανάληψη περιοδικά, κατά ορισμένα χρονικά διαστήματα του χρόνου. Ως τέτοιες δε, προσδιορίζονται ενδεικτικά στην ανωτέρω Υπουργική Απόφαση: α) Η προσαύξηση της νόμιμης και τακτικής εργασίας κατά τις Κυριακές, εφόσον δίνεται στο μισθωτό σταθερά και μόνιμα σαν τακτικό αντάλλαγμα για την παροχή εργασίας κατά τις ανωτέρω ημέρες τακτικά κάθε μήνα, β) η αμοιβή που καταβάλλεται από τον εργοδότη στο μισθωτό για νόμιμη υπερωριακή εργασία (εφόσον η υπερωριακή αμοιβή για παροχή υπερωριακής εργασίας δεν καταβάλλεται υπό μορφή επιδόματος πάγια και τακτικά κατά μήνα, υπολογίζεται κατά μέσον όρο αν κατά τα κρίσιμα χρονικά διαστήματα καταβάλλεται τακτικά) και γ) το επίδομα αδείας και οι λοιπές τακτικές παροχές. Επιπλέον, σ’ αυτές συμπεριλαμβάνονται το επίδομα βαριάς και ανθυγιεινής εργασίας, η αποζημίωση λόγω μη χορηγήσεως άδειας (Εφ.Πειρ. 397/2020, www.efeteio-peir. gr, Εφ.Πειρ. 231/2013, Εφ.Πειρ. 377/2011, Τ.Ν.Π. ΝΟΜΟΣ) και η τροφοδοσία, είτε παρέχεται σε χρήμα είτε αυτούσια (Εφ.Πειρ. 397/2020, ό.α, Εφ.Πειρ. 231/2013, Εφ.Πειρ. 377/2011, Τ.Ν.Π. ΝΟΜΟΣ), όχι όμως το επίδομα ιματισμού, γιατί δεν αποτελεί παροχή καταβαλλόμενη ως αντάλλαγμα της παρεχόμενης εργασίας, καθώς και λόγω της παροχής σε είδος αυτού (Α.Π. 774/2003, Α.Π. 226/2003, Εφ.Πειρ. 48/2021, Εφ.Πειρ. 294/2020, Εφ.Πειρ. 55/2017, Τ.Ν.Π. ΝΟΜΟΣ, Ι. Κοροτζή, Ναυτικό Δίκαιο, τ. 1<sup>ος</sup>, υπ’ άρθρο. 60, σ. 332 και υπ’ άρθρο 76, σ. 387), ούτε η πρόσθετη αμοιβή για δρομολόγια εξπρές, γιατί αυτή δεν καταβάλλεται σταθερά και μόνιμα και δεν έχει το χαρακτήρα τακτικής παροχής (Εφ.Πειρ. 294/2020, Εφ.Πειρ. 164/2014, Εφ.Πειρ. 177/2012, Εφ.Πειρ. 46/2011, Τ.Ν.Π. ΝΟΜΟΣ, Εφ.Πειρ. 255/2018, <a href="http://www.efeteio-peir.gr">www.efeteio-peir.gr</a>), ούτε τα εορταστικά επιδόματα (δώρα), καθόσον αυτά δεν περιλαμβάνονται στην έννοια των μηνιαίων αποδοχών, αφού κατά το άρθρο 14 της ως άνω ΣΣΝΕ δεν καταβάλλονται τακτικά κάθε μήνα ως αντάλλαγμα για την παροχή εργασίας που προσφέρεται, αλλά «επ’ ευκαιρία των εορτών Χριστουγέννων, Νέου έτους και Πάσχα» (Εφ.Πειρ. 423/2021, Εφ.Πειρ. 397/2020, <a href="http://www.efeteio-peir.gr">www.efeteio-peir.gr</a>).</p>
   <p>Με βάση τα ανωτέρω, ο ενάγων δικαιούται, για το έτος 2018, αναλογία επιδόματος εορτών Πάσχα, ποσού 2.287,71&nbsp; ευρώ [1.846,30 ευρώ μισθός ενεργείας + 406,19 ευρώ επίδομα Κυριακών + 35,92 ευρώ επίδομα βαριάς και ανθυγιεινής εργασίας + αντίτιμο τροφής 587,70 ευρώ + ειδική αμοιβή αρχιμάγειρου 200,10 ευρώ (άρθρο 12 παρ. 3 της ΣΣΕ για εργασίες σφαγέα και ζαχαροπλάστη, τις οποίες δεν αρνείται η εναγόμενη) + επίδομα αδείας μετά αντιτίμου τροφής 609,88 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2018 2.367,96 ευρώ (26.126,52 ευρώ : 331 ημέρες Χ 30 ημέρες) + μέσος όρος αμοιβής για τους πλόες άγονης γραμμής 118,04 ευρώ (ως δεν αρνείται η εναγόμενη) = 6.172,09 ευρώ σύνολο μηνιαίων τακτικών αποδοχών (σημειωτέον ότι σ’ αυτές δεν συμπεριλαμβάνεται και η μηνιαία αναλογία του αντίστοιχου επιδόματος εορτών Πάσχα 2018 που έλαβε, σύμφωνα με τη νομική σκέψη που ανωτέρω εκτέθηκε, απορριπτομένου ως μη νόμιμου του περί του αντιθέτου ισχυρισμού του ενάγοντος με σχετικά σκέλη του πρώτου και του δεύτερου λόγου της έφεσής του) : 2 = 3.086,04 ευρώ :&nbsp; 15 ημέρες = 205,73 ευρώ Χ 11,12&nbsp; οκταήμερα = 2.287,71&nbsp; ευρώ]. Αντί του ποσού αυτού έχει ήδη λάβει από την εναγόμενη, ως συνομολογεί, το ποσό των 1.231,97 ευρώ. Επομένως του οφείλεται η διαφορά, ποσού 2.287,71 – 1.231,97 = <strong>1.055,74&nbsp; ευρώ. </strong>Περαιτέρω, ο ενάγων δικαιούται επίδομα εορτών Χριστουγέννων 2018, το οποίο ισούται με ένα μηνιαίο μισθό, δεδομένου ότι η σχέση εργασίας του με την εναγόμενη εργοδότρια&nbsp; διήρκησε καθ’ όλη τη χρονική περίοδο από 1-5 έως 31-12-2018. Ειδικότερα, δικαιούται το ποσό των 6.172,09 ευρώ (μηνιαίες τακτικές αποδοχές έτους 2018, όπως υπολογίσθηκαν ανωτέρω). Έναντι του ποσού αυτού έλαβε το ποσό των 2.916,69 ευρώ, ως συνομολογεί και, επομένως, του οφείλεται η διαφορά, ποσού (6.172,09 – 2.916,69=) <strong>3.255,40 ευρώ.</strong> Ακόμη, ο ενάγων δικαιούται για το έτος 2019, αναλογία επιδόματος εορτών Πάσχα, ποσού <strong>372,75 ευρώ</strong> [1.883,23 ευρώ μισθός ενεργείας + 414,31 ευρώ επίδομα Κυριακών + 36,64 ευρώ επίδομα βαριάς και ανθυγιεινής εργασίας + αντίτιμο τροφής 599,40 ευρώ + ειδική αμοιβή αρχιμάγειρου 204,15 ευρώ (άρθρο 12 παρ. 3 της ΣΣΕ για εργασίες σφαγέα και ζαχαροπλάστη, τις οποίες δεν αρνείται η εναγόμενη) + επίδομα αδείας μετά αντιτίμου τροφής 622,07 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2019 2.515,10 ευρώ (4.443,36 ευρώ : 53 ημέρες Χ 30 ημέρες) + μέσος όρος αμοιβής για τους πλόες άγονης γραμμής 118,04 ευρώ (ως δεν αρνείται η εναγόμενη) = 6.392,94 ευρώ σύνολο μηνιαίων τακτικών αποδοχών : 2 = 3.196,47 ευρώ :&nbsp; 15 ημέρες = 213,00 ευρώ Χ 1,75&nbsp; οκταήμερα = 372,75 ευρώ], έναντι του οποίου ουδέν έλαβε. Επίσης, ο ενάγων δικαιούται, για το χρονικό διάστημα απασχόλησής του από 31-7-2019 έως και 7-9-2019, να λάβει την αναλογία επιδόματος εορτών Χριστουγέννων 2019, η οποία ισούται με 2/25 του μηνιαίου μισθού, για κάθε δεκαεννεαήμερο χρονικό διάστημα διάρκειας της εργασιακής σχέσης του, όπως παραπάνω αναφέρθηκε. Ειδικότερα, δικαιούται το ποσό των 1.048,44 ευρώ [μηνιαίες τακτικές αποδοχές έτους 2019, όπως υπολογίσθηκαν ανωτέρω, ποσού 6.392,94 ευρώ Χ 2/25 Χ 2,05 δεκαεννεαήμερα]. Έναντι του ποσού αυτού έλαβε, ως συνομολογεί, το ποσό των 423,29 ευρώ και, επομένως του οφείλεται η διαφορά ύψους (1.048,44 – 423,29=) <strong>625,15 ευρώ.</strong> Συνεπώς, το πρωτοβάθμιο Δικαστήριο που με την εκκαλουμένη απόφαση επιδίκασε στον ενάγοντα μικρότερα ποσά για επιδόματα εορτών Χριστουγέννων και Πάσχα 2018 και 2019, υπολογίζοντας μικρότερο όγκο υπερωριακής εργασίας του, έσφαλε κατά την εκτίμηση των αποδείξεων και πρέπει ο σχετικός λόγος (δεύτερος) της έφεσης του ενάγοντος να γίνει κατά ένα μέρος δεκτός ως βάσιμος κατ’ ουσία, ενώ πρέπει να απορριφθεί ως αβάσιμος κατ’ ουσία, κατά το σχετικό σκέλος του, ο τέταρτος λόγος έφεσης της εναγόμενης, με τον οποίον ισχυρίζεται ότι έχει εξοφλήσει την οφειλή της από τις άνω αιτίες.</p>
   <p>Γ. ΠΡΟΣΘΕΤΗ ΑΜΟΙΒΗ ΓΙΑ ΔΡΟΜΟΛΟΓΙΑ ΕΞΠΡΕΣ</p>
   <p>Στις διατάξεις του άρθρου 33 παρ. 1, 2, 3, 4 και 7 των, ως άνω, Σ.Σ.Ν.Ε. ορίζεται ότι: «Σε κάθε περίπτωση, κατά τον καθορισμό, την έγκριση και την εκτέλεση των δρομολογίων, πρέπει να προνοείται από την αρμόδια Υπηρεσία του Υ.Θ.Υ.Ν.ΑΛ. και από τους πλοιοκτήτες η παραμονή των πλοίων στο λιμάνι αφετηρίας τουλάχιστον έξι (6) ώρες πριν από τον απόπλου για το επόμενο δρομολόγιο, προκειμένου να παρασχεθεί στον πλοίαρχο και το πλήρωμα ο αναγκαίος χρόνος ανάπαυσης καθώς και προετοιμασίας του πλοίου, για το επόμενο δρομολόγιο (παρ. 1). Αν κατ’ εξαίρεση αυτό δεν καθίσταται δυνατόν ή αποφασίζεται και εκτελείται έκτακτο δρομολόγιο κατά τη διαδικασία του ν. 2932/2001 ή του Κ.Δ.Ν.Δ, η περί εγκρίσεως του οποίου απόφαση κοινοποιείται στον Π.Ν.Ο, καταβάλλεται στον πλοίαρχο και το πλήρωμα του πλοίου πρόσθετη αμοιβή, όπως καθορίζεται στις επόμενες παραγράφους αυτού του άρθρου (παρ. 2). Δρομολόγια για τα οποία καταβάλλεται στον πλοίαρχο και το πλήρωμα του πλοίου η κατά την επόμενη παράγραφο 7 πρόσθετη αμοιβή, θεωρούνται εκείνα για την εκτέλεση των οποίων το πλοίο αποπλέει από το λιμάνι αφετηρίας ή προορισμού, κατά περίπτωση, πριν περάσουν τουλάχιστον έξι (6) ώρες από τον κατάπλου του πλοίου στο αντίστοιχο λιμάνι αφετηρίας ή προορισμού (παρ. 3). Για τον υπολογισμό της πρόσθετης αμοιβής αθροίζονται οι ώρες πρόωρης αναχώρησης του πλοίου εβδομαδιαίως, δηλαδή προ της συμπληρώσεως έξι (6) ωρών από της αφίξεως στο λιμάνι και το άθροισμα διαιρείται δια του αριθμού 8, το δε πηλίκο αποτελεί τον αριθμό των δρομολογίων για τα οποία καταβάλλεται πρόσθετη αμοιβή (παρ. 4). Ειδικά, προκειμένου περί πλοίων τα οποία έχουν τακτικές καθημερινές αναχωρήσεις από το λιμάνι αφετηρίας καταβάλλεται πρόσθετη αμοιβή για τα πέραν των πέντε (5) δρομολογίων κάθε εβδομάδα, ανεξάρτητα από το αποτέλεσμά του, κατά την προηγούμενη παράγραφο 2 προσδιορισμού (παρ. 5). Οι διατάξεις του παρόντος άρθρου δεν ισχύουν και δεν εφαρμόζονται σε ημερόπλοια καθώς και σε πλοία τοπικών γραμμών, εκτός εάν τα πλοία αυτά εκτελούν δρομολόγια ή επεκτείνουν τα δρομολόγιά τους τις νυκτερινές ώρες, δηλ. 23:00 μέχρι 07:00 ώρας (παρ. 6). Για την πρόσθετη αυτή απασχόληση καταβάλλεται στον πλοίαρχο και το πλήρωμα πρόσθετη αμοιβή υπολογιζόμενη ως εξής: α) εφόσον η διάρκεια του κυκλικού ταξιδιού (δηλαδή μετάβαση στο λιμένα ή τους λιμένες προορισμού και επιστροφή στο λιμένα αφετηρίας) είναι μεγαλύτερη των 12 ωρών, η αμοιβή είναι ίση προς το 1/30 των συνολικών μηνιαίων αποδοχών … (παρ. 7)». Από τις ανωτέρω διατάξεις προκύπτει ότι η προβλεπόμενη από το άρθρο αυτό πρόσθετη αμοιβή καταβάλλεται για την πραγματοποίηση των ως άνω καθοριζομένων δρομολογίων «εξπρές». Ειδικότερα, προκειμένου περί πλοίων τα οποία έχουν τακτικές καθημερινές αναχωρήσεις από το λιμάνι αφετηρίας, όπως προκύπτει από την παρ. 5 του άρθρου αυτού, καταβάλλεται πρόσθετη αμοιβή, για τα πέραν των 5 δρομολογίων κάθε εβδομάδα, ανεξάρτητα από το αποτέλεσμα του ως άνω κατά την παρ. 2 προσδιορισμού. Δηλαδή, κατά την έννοια της τελευταίας αυτής διάταξης, οι ναυτικοί που εργάζονται σε πλοία που εκτελούν περισσότερα από 5 κυκλικά δρομολόγια την εβδομάδα (6 ή 7), είτε παραμένουν στο λιμάνι αφετηρίας 6 ώρες είτε όχι, λαμβάνουν την πρόσθετη αμοιβή που προβλέπεται στην παρ. 7, η οποία δεν υπολογίζεται κατά την παρ. 4, αλλά όπως ορίζεται στην παρ. 5. Επομένως, λαμβάνουν στην περίπτωση κατά την οποία η διάρκεια του κάθε δρομολογίου (κυκλικού ταξιδιού) είναι μεγαλύτερη των 12 ωρών, πρόσθετη αμοιβή ίση προς το 1/30 των συνολικών μηνιαίων αποδοχών για κάθε δρομολόγιο. Δηλαδή, αν εκτελούν 6 τακτικά δρομολόγια την εβδομάδα λαμβάνουν ως πρόσθετη αμοιβή το 1/30 των ως άνω αποδοχών, και, αν εκτελούν 7 τακτικά δρομολόγια, λαμβάνουν τα 2/30. Αν εκτελούν όμως 5 δρομολόγια ή λιγότερα των 5, τότε έχει εφαρμογή η προαναφερθείσα παρ. 4 του άρθρου αυτού. Τακτικά θεωρούνται τα δρομολόγια εκείνα κατά τα οποία, το πλοίο αποπλέει από το λιμάνι αφετηρίας σε προκαθορισμένη για κάθε ημέρα ως (έστω και αν η ώρα κάθε ημέρας δεν είναι ίδια, αρκεί να είναι προκαθορισμένη), σε εκτέλεση τακτικού δρομολογίου, χωρίς να ασκεί επιρροή, για το χαρακτηρισμό του δρομολογίου ως τακτικού, η ύπαρξη τυχόν καθυστερήσεων, κατά την εκτέλεσή του (Εφ.Πειρ. 294/2020, Εφ.Πειρ. 55/2017, Εφ.Πειρ. 366/2016, Εφ.Πειρ. 57/2015,&nbsp; Τ.Ν.Π. ΝΟΜΟΣ, Εφ.Πειρ. 750/2019, Εφ.Πειρ. 267/2018, www.efeteio-peir.gr). Εξάλλου, κατά τη σαφή έννοια της παρ. 1 του πιο πάνω άρθρου, ως δρομολόγιο νοείται το ταξίδι του πλοίου προς εξυπηρέτηση δρομολογιακής γραμμής. Δηλαδή, το δρομολόγιο αρχίζει με τον απόπλου του πλοίου από το λιμάνι αφετηρίας προς το λιμάνι (ή τα λιμάνια) προορισμού και λήγει με τον κατάπλου στο λιμάνι αφετηρίας. Η υποχρέωση εξάωρης παραμονής του πλοίου στο λιμάνι αφετηρίας ορίζεται σαφώς ότι πρέπει να γίνεται μία και μοναδική φορά σε κάθε δρομολόγιο και συγκεκριμένα στο λιμάνι αφετηρίας «πριν από τον απόπλου για το επόμενο δρομολόγιο». Η παραπάνω έννοια του δρομολογίου ταυτίζεται με εκείνη η οποία δίδεται και με το άρθρο 1 του π.δ. 814/1974 «περί καθορισμού κατηγοριών δρομολογιακών γραμμών και αρμοδιότητος δρομολογήσεως», στο οποίο, το μεν δρομολόγιο νοείται ως «το κατά ημέραν και ώραν ιδιαίτερον ταξίδιον προς εξυπηρέτηση δρομολογιακής γραμμής», ο δε λιμένας αφετηρίας ως «ο λιμήν ή το σημείο εκκινήσεως και επανόδου του επιβατηγού πλοίου κατά την εκτέλεση του δρομολογίου του». Η διάταξη της παρ. 3 του πιο πάνω άρθρου 33 της ως άνω Σ.Σ.Ν.Ε. δεν εισάγει διαφορετική ρύθμιση από εκείνη της παρ. 1, με την έννοια ότι το πλοίο πρέπει να παραμείνει έξι ώρες τόσο στο λιμάνι αφετηρίας όσο και στο λιμάνι προορισμού. Το ότι η αμοιβή που προβλέπεται στο άρθρο αυτό καταβάλλεται μόνο στην περίπτωση κατά την οποία το πλοίο δεν παρέμεινε στο λιμάνι επί 6 ώρες σε κάθε πλήρες ταξίδι του (αναχώρηση – επιστροφή), προκύπτει και από τον αναφερόμενο στην παρ. 7 τρόπο υπολογισμού της αμοιβής, όπου ο υπολογισμός γίνεται ανάλογα με την πλήρη διάρκεια του ταξιδιού, δηλαδή από την αναχώρηση του πλοίου μέχρι την επιστροφή του. Άλλωστε, αν το πλοίο έπρεπε να παραμείνει συνολικά 12 ώρες ημερησίως στα λιμάνια αφετηρίας και προορισμού (6 + 6), τότε δεν θα υπήρχε δυνατότητα εφαρμογής της περ. α της παρ. 7 του άρθρου 33 της παραπάνω Σ.Σ.Ν.Ε, αφού κανένα κυκλικό καθημερινό ταξίδι δεν θα είχε διάρκεια μεγαλύτερη των 12 ωρών (12 ώρες παραμονή στα λιμάνια + 12 ώρες ταξίδι = 24 ώρες) (Εφ.Πειρ. 421/2021, Εφ.Πειρ. 243/2019, <a href="http://www.efeteio-peir.gr">www.efeteio-peir.gr</a>, Εφ.Πειρ. 211/2015, Εφ.Πειρ. 231/2015, Eφ.Πειρ. 281/2015, Εφ.Πειρ. 138/2014, Εφ.Πειρ. 34/2008, Τ.Ν.Π. ΝΟΜΟΣ, Εφ.Πειρ. 545/2010, Τ.Ν.Π. ΙΣΟΚΡΑΤΗΣ). Στην προκειμένη περίπτωση, όπως προαναφέρθηκε, το πλοίο «ΕΠ» εκτελούσε ακτοπλοϊκούς πλόες, έχοντας ως λιμάνι αφετηρίας του το Λαύριο και πραγματοποιούσε εβδομαδιαίως λιγότερα από πέντε προγραμματισμένα δρομολόγια, συνολικής διάρκειας μεγαλύτερης των 12 ωρών το κάθε ένα, τα οποία εκτελούντο κυρίως κατά τις νυκτερινές ώρες. Τις κατωτέρω εβδομάδες, πραγματοποίησε αναχωρήσεις από το λιμάνι αφετηρίας του, πριν τη συμπλήρωση έξι ωρών από την άφιξή του σε αυτό και συνεπώς πραγματοποίησε δρομολόγια «εξπρές», κατ’ άρθρο 33 παρ. 3 και 4 της άνω εφαρμοζόμενης ΣΣΝΕ, ως ακολούθως: Α) <u>Κατά το έτος 2018: </u>α) <strong>&nbsp;</strong>Την εβδομάδα από 11-6-2018 έως 17-6-2018, το Σάββατο 16/6, το πλοίο έφθασε στο λιμάνι αφετηρίας του, το Λαύριο, την 10.50’ π.μ. και αναχώρησε και πάλι την 12.00 μ.μ. Παρέμεινε, επομένως, στο λιμάνι αφετηρίας μόνο επί 1.10’ ώρα και πραγματοποίησε 4.50’ ή 4,83 ώρες πρόωρης αναχώρησης. β) Τις εβδομάδες <u>από 18-6-2018 έως 9-9-2018</u>, κάθε Τετάρτη, το πλοίο κατέπλεε στο Λαύριο την 14.00’ μ.μ. και αναχωρούσε την 15.00’ μ.μ. της ίδιας ημέρας για Άγιο Ευστράτιο – Μύρινα – Καβάλα και επέστρεφε στο Λαύριο την 21.00 μ.μ. της Πέμπτης. Αναχωρούσε και πάλι την 23.00’ μ.μ. της ίδιας ημέρας και επέστρεφε στο Λαύριο την 10.50’ πμ του Σαββάτου και αναχωρούσε και πάλι την 12.00’ της ίδιας ημέρας για Μεστά – Άγιο Ευστράτιο – Μύρινα – Καβάλα. Ήτοι, παρέμεινε στο λιμάνι αφετηρίας, κάθε Τετάρτη μόνο επί 1 ώρα, κάθε Πέμπτη μόνο επί 2 ώρες και κάθε Σάββατο μόνο επί 1.10’ ώρες και πραγματοποιούσε πρόωρες αναχωρήσεις διάρκειας 5 ωρών, 4 ωρών και 4.50’ ωρών αντιστοίχως και συνολικά πραγματοποιούσε πρόωρες αναχωρήσεις διάρκειας 13.50’ ή 13,83 ωρών εβδομαδιαίως, επί τις 12 εβδομάδες του ανωτέρω διαστήματος, ήτοι 165,96 ώρες πρόωρης αναχώρησης. Συνολικά, επομένως, κατά το έτος 2018, το πλοίο πραγματοποίησε 170,79 ώρες πρόωρης αναχώρησης, ήτοι (170,79 : 8) = 21,35 εξπρές δρομολόγια, για τα οποία ο ενάγων δικαιούται να λάβει, σύμφωνα με το άρθρο 33 παρ. 7 της ΣΣΝΕ, το 1/30 των συνολικών μηνιαίων αποδοχών του, ήτοι (6.172,09 : 30) 205,74 ευρώ για κάθε δρομολόγιο και συνολικά (205,74 Χ 21,35) 4.392,50 ευρώ. Έναντι του ποσού αυτού η εναγόμενη του κατέβαλε ως αμοιβή για τα εξπρές δρομολόγια των ίδιων διαστημάτων το συνολικό ποσό των 2.467,41 ευρώ, όπως προκύπτει από τις επικαλούμενες και προσκομιζόμενες απ’ αυτήν αποδείξεις μισθοδοσίας του και όχι, ως αυτός συνομολογεί, ποσό 2.242,16 ευρώ, οφειλόμενου του υπολοίπου ποσού των (4.392,50 – 2.467,41) <strong>1.925,10 ευρώ,</strong> δεκτής γενομένης κατά ένα μέρος ως ουσιαστικά βάσιμης της ένστασης εξόφλησης που πρόβαλε η εναγόμενη και Β) <u>Κατά το έτος 2019: </u>Τις εβδομάδες από 31-7-2019 μέχρι 7-9-2019, κάθε Τετάρτη, το πλοίο κατέπλεε στο Λαύριο την 14.00 μ.μ. και αναχωρούσε την 15.00’ μ.μ. της ίδιας ημέρας για Άγιο Ευστράτιο – Μύρινα – Καβάλα και επέστρεφε στο Λαύριο την 21.00 μ.μ. της Πέμπτης. Αναχωρούσε και πάλι την 23.00′ μ.μ. της ίδιας ημέρας (4 ώρες πριν τη συμπλήρωση 6ώρου) και επέστρεφε στο Λαύριο την 10.50’ π.μ. του Σαββάτου και αναχωρούσε και πάλι την 12.00’ της ίδιας ημέρας για Μεστά – Άγιο Ευστράτιο – Μύρινα – Καβάλα. Ήτοι, παρέμεινε στο λιμάνι αφετηρίας, κάθε Τετάρτη μόνο επί 1 ώρα, κάθε Πέμπτη μόνο επί 2 ώρες και κάθε Σάββατο μόνο επί 1.10’ ώρες και πραγματοποιούσε πρόωρες αναχωρήσεις διάρκειας 5 ωρών, 4 ωρών και 4.50’ ωρών αντιστοίχως και συνολικά πραγματοποιούσε πρόωρες αναχωρήσεις διάρκειας 13.50’ ή 13,83 ωρών εβδομαδιαίως, επί τις 6 εβδομάδες του ανωτέρω διαστήματος = 82,98 ώρες πρόωρης αναχώρησης. Συνεπώς, συνολικά το έτος 2019 το πλοίο πραγματοποίησε (82,98 : 8) 10,37 εξπρές δρομολόγια, για τα οποία ο ενάγων δικαιούται να λάβει, σύμφωνα με το άρθρο 33 παρ. 7 της ΣΣΝΕ, το 1/30 των συνολικών μηνιαίων αποδοχών του, ήτοι (6.392,94 : 30) 213,10 ευρώ για κάθε δρομολόγιο και συνολικά (213,10 Χ 10,37) 2.209,84 ευρώ. Έναντι του ποσού αυτού η εναγόμενη του κατέβαλε ως αμοιβή για τα εξπρές δρομολόγια των ίδιων διαστημάτων το συνολικό ποσό των 991,81 ευρώ, όπως προκύπτει από τις επικαλούμενες και προσκομιζόμενες απ’ αυτήν αποδείξεις μισθοδοσίας του και όχι, ως αυτός συνομολογεί, ποσό 831,76 ευρώ, οφειλόμενου του υπολοίπου ποσού των <strong>1.218,03 ευρώ,</strong> δεκτής γενομένης κατά ένα μέρος ως ουσιαστικά βάσιμης της ένστασης εξόφλησης που πρόβαλε η εναγόμενη. Επομένως, το πρωτοβάθμιο Δικαστήριο που επιδίκασε μικρότερα ποσά πρόσθετης αμοιβής για δρομολόγια εξπρές κατά τα έτη 2018 και 2017, υπολογίζοντας μικρότερο όγκο υπερωριακής απασχόλησης του ενάγοντος, έσφαλε κατά την εκτίμηση των αποδείξεων και πρέπει ο σχετικός λόγος της έφεσής του (πρώτος, κατά το σχετικό σκέλος του), να γίνει κατά ένα μέρος δεκτός ως βάσιμος κατ’ ουσία, ενώ πρέπει να απορριφθεί ως αβάσιμος κατ’ ουσία κατά το σχετικό σκέλος του ο πέμπτος λόγος έφεσης της εναγόμενης, με τον οποίον ισχυρίζεται ότι έχει εξοφλήσει την οφειλή της από την άνω αιτία.</p>
   <p>Δ) ΑΠΟΖΗΜΙΩΣΗ ΓΙΑ ΜΗ ΧΟΡΗΓΗΘΕΙΣΕΣ ΑΔΕΙΕΣ ΔΙΑΝΥΚΤΕΡΕΥΣΗΣ ΕΤΩΝ 2018 και 2019:</p>
   <p>Περαιτέρω, αποδείχθηκε ότι, κατά τη ναυτολόγησή του στο ως άνω πλοίο κατά τα ίδια άνω χρονικά διαστήματα, ο ενάγων δεν ελάμβανε τις προβλεπόμενες από τις εφαρμοστέες ΣΣΝΕ διανυκτερεύσεις, ήτοι από μία διανυκτέρευση τους μήνες Ιούλιο, Αύγουστο και Σεπτέμβριο και δύο διανυκτερεύσεις τους λοιπούς μήνες, καθώς μάλιστα η εναγόμενη δεν προσκομίζει απόσπασμα του ημερολογίου γέφυρας του πλοίου, στο οποίο να έχει γίνει από τον πλοίαρχο καταχώριση χορήγησης διανυκτέρευσης στον ενάγοντα, που να έχει επικυρωθεί, κατ’ άρθρο 16 παρ. 3 των άνω ΣΣΝΕ, από την αρμόδια λιμενική αρχή. Επομένως, ο ενάγων δικαιούται για την αιτία αυτή τη νόμιμη αποζημίωση, η οποία ισούται με το 1/22 του μισθού ενεργείας της ειδικότητάς του και ανέρχεται α) για το έτος 2018 στο συνολικό ποσό των [(1.846,30 ευρώ : 22=) 83,92 ευρώ X 19 διανυκτερεύσεις (δυο ημέρες κατά τους μήνες Φεβρουάριο, Μάρτιο, Απρίλιο, Μάϊο, Ιούνιο, Οκτώβριο, Νοέμβριο και Δεκέμβριο και μια ημέρα κατά τους μήνες Ιούλιο, Αύγουστο και Σεπτέμβριο) = 1.594,48 ευρώ, και β) για το έτος 2019 στο συνολικό ποσό των [(1.883,23 ευρώ : 22=) 85,60 ευρώ X 1 διανυκτέρευση (κατά το μήνα Ιούλιο) = 85,60 ευρώ, ήτοι συνολικά (1.594,48 + 85,60) <strong>1.680,08 ευρώ,</strong> το οποίο αναγνωρίστηκε και πρωτόδικα, πλην όμως, προφανώς εκ παραδρομής, παρελήφθη κατά την τελική άθροιση των επιμέρους επιδικασθέντων κονδυλίων, με αποτέλεσμα τελικά να μην επιδικασθεί με το διατακτικό της εκκαλουμένης, κατ’ εσφαλμένη εκτίμηση των αποδείξεων, όπως βάσιμα παραπονείται ο ενάγων με σχετικό σκέλος του πρώτου λόγου της έφεσής του.&nbsp; Και</p>
   <p>Ε) ΜΙΣΘΟΣ ΕΛΛΕΙΠΟΝΤΟΣ ΜΑΓΕΙΡΟΥ Α’ ΕΤΩΝ 2018 και 2019:</p>
   <p>Σύμφωνα με όσα ανωτέρω αναφέρθηκαν, ο ενάγων δικαιούται, κατ’ άρθρα 87 επ. και 89 παρ. 4 Κ.Δ.Ν.Δ, τη μισθοτροφοδοσία του αναπληρωθέντος μαγείρου Α’ καθ’ όλα τα χρονικά διαστήματα της απασχόλησής του στο άνω πλοίο, κατά τα οποία δεν υπήρχε νόμιμη σύνθεση και δεν ήταν ναυτολογημένος ναυτικός με την ειδικότητα του μάγειρα Α’. Ειδικότερα: α) για τα χρονικά διαστήματα απασχόλησής του από 1-1-2018 έως 8-1-2018 και από 12-2-2018 έως 31-12-2018, κατά τα οποία οι μηνιαίες αποδοχές του μαγείρου Α’ ανέρχονταν στο ποσό των 3.054,05 ευρώ [μισθός ενεργείας 1.577,82 ευρώ + επίδομα Κυριακών 342,72 ευρώ + επίδομα βαριάς και ανθυγιεινής εργασίας 35,92 ευρώ + αντίτιμο τροφής 587,70 ευρώ + επίδομα αδείας 5 ημερομισθίων το μήνα 529,89 ευρώ&nbsp; (μισθός ενεργείας 1.577,82 ευρώ + επίδομα Κυριακών 342,72 : 22) + αντίτιμο τροφής 19,59 ευρώ Χ 5)] και για χρονικό διάστημα 10 μηνών και 25 ημερών, δικαιούται ποσό (3.054,05 ευρώ Χ 10,83) <strong>33.085,54 ευρώ </strong>και β) για τα χρονικά διαστήματα απασχόλησής του από 1–1-2019 έως 14-1-2019 και από 31-7-2019 έως 7-9-2019, κατά τα οποία οι μηνιαίες αποδοχές του μαγείρου Α’ ανέρχονταν στο ποσό των 3.115,08 ευρώ (μισθός ενεργείας 1.588,98 ευρώ + επίδομα Κυριακών 349,58 ευρώ + επίδομα βαριάς και ανθυγιεινής εργασίας 36,64 ευρώ + αντίτιμο τροφής 599,40 ευρώ + επίδομα αδείας 5 ημερομισθίων το μήνα 540,48 ευρώ (μισθός ενεργείας 1.588,98 ευρώ + επίδομα Κυριακών 349,58 ευρώ : 22) + αντίτιμο τροφής 19,98 ευρώ Χ 5)] και για χρονικό διάστημα 1 μηνός και 22 ημερών, δικαιούται ποσό (3.115,08 Χ 1,73=) <strong>5.399,47 ευρώ. </strong>Συνεπώς, το πρωτοβάθμιο Δικαστήριο που επιδίκασε στον ενάγοντα για την υπηρεσία του στο άνω πλοίο κατά τα έτη 2018 και 2019 τα ίδια άνω ποσά για μισθοτροφοδοσία ελλείποντος μαγείρου Α’, ορθά το νόμο εφάρμοσε και τις αποδείξεις εκτίμησε και τα περί του αντιθέτου ισχυριζόμενα από την εναγόμενη με τον πρώτο λόγο της έφεσής της είναι αβάσιμα και απορριπτέα.</p>
   <p><strong>ΙΙ. </strong>Περαιτέρω, από τα ίδια ως άνω αποδεικτικά μέσα αποδεικνύεται ότι ο ενάγων ναυτολογήθηκε την 22-3-2019 στον Πειραιά ως αρχιμάγειρας στο πλοίο «ΝΜ» και υπηρέτησε σε αυτό μέχρι την 23-4-2019, οπότε απολύθηκε στον Πειραιά, αμοιβαία συναινέσει αυτού και του πλοιάρχου. Κατά το χρονικό διάστημα από 8-4-2019 έως 20-4- 2019 το πλοίο αυτό εκτέλεσε τα εξής δρομολόγια:</p>
   <p>Α. Από 22-3-2019 έως 7-4-2019 και από 21-4-2019 έως 23-4-2019&nbsp; εκτελούσε το δρομολόγιο Πειραιάς – Σύρος – Μύκονος- Εύδηλος ή Άγιος Κήρυκος Ικαρίας – Φούρνοι – Καρλόβασι – Βαθύ – Χίος – Μυτιλήνη – Μυρίνα – Καβάλα, όπου έφθανε μετά από 26 ώρες και αναχωρούσε και πάλι και επέστρεφε στον Πειραιά προσεγγίζοντας αντίστροφα τα ως άνω λιμάνια.</p>
   <p>Β. Από 8-4-2019 έως 20-4-2019</p>
   <table>
    <tbody>
     <tr>
      <td colspan="3" width="187">ΔΕΥΤΕΡΑ</td>
      <td colspan="3" width="185">ΤΡΙΤΗ – ΠΕΜΠΤΗ</td>
      <td colspan="3" width="185">ΤΕΤΑΡΤΗ</td>
     </tr>
     <tr>
      <td width="71">ΛΙΜΑΝΙ</td>
      <td width="59">ΑΦΙΞΗ</td>
      <td width="57">ΑΝΑΧ.</td>
      <td width="70">ΛΙΜΑΝΙ</td>
      <td width="58">ΑΦΙΞΗ</td>
      <td width="57">ΑΝΑΧ.</td>
      <td width="70">ΛΙΜΑΝΙ</td>
      <td width="58">ΑΦΙΞΗ</td>
      <td width="58">ΑΝΑΧ.</td>
     </tr>
     <tr>
      <td width="71">Πειραιάς</td>
      <td width="59"></td>
      <td width="57">7.30</td>
      <td width="70">Πειραιάς</td>
      <td width="58"></td>
      <td width="57">7.30</td>
      <td width="70">Πάρος</td>
      <td width="58">1.10</td>
      <td width="58">1.30</td>
     </tr>
     <tr>
      <td width="71">Σύρος</td>
      <td width="59">11.15</td>
      <td width="57">11.30</td>
      <td width="70">Σύρος</td>
      <td width="58">11.15</td>
      <td width="57">11.30</td>
      <td width="70">Πειραιάς</td>
      <td width="58">5.40</td>
      <td width="58">7.30</td>
     </tr>
     <tr>
      <td width="71">Τήνος</td>
      <td width="59">12.00</td>
      <td width="57">12.15</td>
      <td width="70">Τήνος</td>
      <td width="58">12.00</td>
      <td width="57">12.15</td>
      <td width="70">Σύρος</td>
      <td width="58">11.15</td>
      <td width="58">11.30</td>
     </tr>
     <tr>
      <td width="71">Μύκονος</td>
      <td width="59">12.45</td>
      <td width="57">14.15</td>
      <td width="70">Μύκονος</td>
      <td width="58">12.45</td>
      <td width="57">14.15</td>
      <td width="70">Τήνος</td>
      <td width="58">12.00</td>
      <td width="58">12.15</td>
     </tr>
     <tr>
      <td width="71">Τήνος</td>
      <td width="59">14.45</td>
      <td width="57">15.00</td>
      <td width="70">Τήνος</td>
      <td width="58">14.45</td>
      <td width="57">15.00</td>
      <td width="70">Μύκονος</td>
      <td width="58">12.45</td>
      <td width="58">14.15</td>
     </tr>
     <tr>
      <td width="71">Σύρος</td>
      <td width="59">15.30</td>
      <td width="57">16.00</td>
      <td width="70">Σύρος</td>
      <td width="58">15.30</td>
      <td width="57">16.00</td>
      <td width="70">Τήνος</td>
      <td width="58">14.45</td>
      <td width="58">15.00</td>
     </tr>
     <tr>
      <td width="71">Πειραιάς</td>
      <td width="59">19.45</td>
      <td width="57"></td>
      <td width="70">Πειραιάς</td>
      <td width="58">19.45</td>
      <td width="57">21.00</td>
      <td width="70">Σύρος</td>
      <td width="58">15.30</td>
      <td width="58">16.00</td>
     </tr>
     <tr>
      <td width="71"></td>
      <td width="59"></td>
      <td width="57"></td>
      <td width="70"></td>
      <td width="58"></td>
      <td width="57"></td>
      <td width="70">Πειραιάς</td>
      <td width="58">19.45</td>
      <td width="58"></td>
     </tr>
    </tbody>
   </table>
   <p>&nbsp;</p>
   <p>&nbsp;</p>
   <table>
    <tbody>
     <tr>
      <td colspan="3" width="177">ΠΑΡΑΣΚΕΥΗ</td>
      <td colspan="3" width="185">ΣΑΒΒΑΤΟ</td>
      <td colspan="3" width="186">ΚΥΡΙΑΚΗ</td>
     </tr>
     <tr>
      <td width="62">ΛΙΜΑΝΙ</td>
      <td width="59">ΑΦΙΞΗ</td>
      <td width="57">ΑΝΑΧ.</td>
      <td width="70">ΛΙΜΑΝΙ</td>
      <td width="58">ΑΦΙΞΗ</td>
      <td width="57">ΑΝΑΧ.</td>
      <td width="70">ΛΙΜΑΝΙ</td>
      <td width="58">ΑΦΙΞΗ</td>
      <td width="58">ΑΝΑΧ.</td>
     </tr>
     <tr>
      <td width="62">Πάρος</td>
      <td width="59">1.10</td>
      <td width="57">1.30</td>
      <td width="70">Πειραιάς</td>
      <td width="58"></td>
      <td width="57">7.30</td>
      <td width="70">Πειραιάς</td>
      <td width="58"></td>
      <td width="58">7.30</td>
     </tr>
     <tr>
      <td width="62">Πειραιάς</td>
      <td width="59">5.40</td>
      <td width="57">8.00</td>
      <td width="70">Σύρος</td>
      <td width="58">11.15</td>
      <td width="57">11.30</td>
      <td width="70">Σύρος</td>
      <td width="58">11.15</td>
      <td width="58">11.30</td>
     </tr>
     <tr>
      <td width="62">Σύρος</td>
      <td width="59">11.45</td>
      <td width="57">12.00</td>
      <td width="70">Τήνος</td>
      <td width="58">12.00</td>
      <td width="57">12.15</td>
      <td width="70">Τήνος</td>
      <td width="58">12.00</td>
      <td width="58">12.15</td>
     </tr>
     <tr>
      <td width="62">Τήνος</td>
      <td width="59">12.30</td>
      <td width="57">12.45</td>
      <td width="70">Μύκονος</td>
      <td width="58">12.45</td>
      <td width="57">14.15</td>
      <td width="70">Μύκονος</td>
      <td width="58">12.45</td>
      <td width="58">14.15</td>
     </tr>
     <tr>
      <td width="62">Μύκονος</td>
      <td width="59">13.15</td>
      <td width="57">14.15</td>
      <td width="70">Τήνος</td>
      <td width="58">14.45</td>
      <td width="57">15.00</td>
      <td width="70">Τήνος</td>
      <td width="58">14.45</td>
      <td width="58">15.00</td>
     </tr>
     <tr>
      <td width="62">Τήνος</td>
      <td width="59">14.45</td>
      <td width="57">15.00</td>
      <td width="70">Σύρος</td>
      <td width="58">15.30</td>
      <td width="57">16.00</td>
      <td width="70">Σύρος</td>
      <td width="58">15.30</td>
      <td width="58">16.00</td>
     </tr>
     <tr>
      <td width="62">Σύρος</td>
      <td width="59">15.30</td>
      <td width="57">16.00</td>
      <td width="70">Πειραιάς</td>
      <td width="58">19.45</td>
      <td width="57"></td>
      <td width="70">Πειραιάς</td>
      <td width="58">19.45</td>
      <td width="58">7.30</td>
     </tr>
     <tr>
      <td width="62">Πειραιάς</td>
      <td width="59">19.45</td>
      <td width="57"></td>
      <td width="70"></td>
      <td width="58"></td>
      <td width="57"></td>
      <td width="70">Πειραιάς</td>
      <td width="58">11.15</td>
      <td width="58"></td>
     </tr>
    </tbody>
   </table>
   <p>Την Τετάρτη 17-4-2019 το πλοίο αναχώρησε από Πειραιά στις 8.00, εκτελώντας το δρομολόγιο της Παρασκευής. Την Πέμπτη 18-4-2019 το πλοίο, μετά την επιστροφή του στον Πειραιά την 19.45, δεν αναχώρησε εκ νέου για Πάρο. Την Παρασκευή 19-4-2019 το πλοίο αναχώρησε από Πειραιά 9.15 για Σύρο (αφ. 13.10 αναχ. 13.30)- Τήνος (αφ. 14.00 αναχ. 14.15) – Μύκονος (αφ. 14.45 αναχ. 15.30) – Τήνος (αφ. 16.00 αναχ. 16.15) – Σύρος (αφ. 16.50 αναχ. 17.20) – Πειραιάς (αφ. 21.15 αναχ. 23.59) – Πάρος (4.20 της επομένης αναχ. 5.00) – Πειραιάς (αφ. 9.20 αναχ. 11.00) – Σύρος (αφ. 14.550 αναχ. 15.15) – Τήνος (αφ. 15.50 αναχ. 16.10) – Μύκονος (αφ. 16.40 αναχ. 17.15) – Τήνος (αφ.17.45- αναχ. 18.00) – Σύρος (αφ. 18.30 αναχ. 19.10) – Πειραιάς (αφ. 23.00). Περαιτέρω αποδείχθηκε ότι οι ασχολίες του μαγειρείου του άνω πλοίου συνίσταντο κυρίως στην παρασκευή προγεύματος, κυρίως γεύματος και δείπνου για το πλήρωμα, το οποίο αριθμούσε γύρω στα 80 άτομα, στην παρασκευή μεσημεριανού και δείπνου για τους επιβάτες και στο ψήσιμο διαφόρων προϊόντων ζύμης για το κυλικείο του πλοίου, όπου εξυπηρετούνταν κατά τις πρωινές ώρες οι επιβάτες. Στα πλαίσια των αναγκών αυτών, ο ενάγων παρέμενε&nbsp; στο χώρο της κουζίνας του πλοίου προς παραλαβή τροφοεφοδίων και προς επίβλεψη των εργασιών παρασκευής του πρωινού και του μεσημβρινού γεύματος του πληρώματος κάθε ημέρα από τις 06:00 έως τις 13:30, οπότε ολοκληρωνόταν το σερβίρισμα και επανερχόταν σ’ αυτήν στις 17:30, προκειμένου να επιβλέψει την παρασκευή του βραδινού γεύματος του πληρώματος, παρέμενε δε εκεί έως τις 22:00, που ολοκληρωνόταν το σερβίρισμα. Οι εργασίες καθαρισμού του, περιορισμένης εκτάσεως, χώρου εκτελούνταν από τα, τουλάχιστον δύο (2) μέλη εκάστης βάρδιας, χωρίς την παρουσία του ενάγοντος, που διαπίστωνε το καλώς έχειν κατά την επόμενη επάνοδό του στο μαγειρείο. Για την υπερωριακή απασχόληση του ενάγοντος στο άνω πλοίο καταθέτει ενόρκως, έχοντας ιδίαν αντίληψη, και ο ……….., στην υπ’ αριθ. ………/2020 ένορκη βεβαίωση ενώπιον του Ειρηνοδίκη Πειραιά, όντας υφιστάμενος του ενάγοντος με την ειδικότητα του μάγειρα Γ’ το ίδιο χρονικό διάστημα. Με βάση τα προαναφερθέντα και ενόψει: α) της φύσης και του αντικειμένου της εργασίας του ενάγοντος, ο οποίος απασχολούταν, με την ειδικότητα του αρχιμάγειρα, με τα ειδικότερα αναφερόμενα ως άνω καθήκοντα, β) των συνθηκών και περιστάσεων που επικρατούσαν κατά την απασχόλησή του επί του άνω πλοίου, το οποίο ήταν ενταγμένο στις ως άνω ακτοπλοϊκές γραμμές, με αρκετές προσεγγίσεις σε ενδιάμεσα λιμάνια, γ) της σταθερής καταβολής κάθε μήνα ποσών για αμοιβή υπερωριακής εργασίας, τόσο τις καθημερινές και Κυριακές όσο και τα Σάββατα και τις αργίες, δ) της μη προσκόμισης από την εναγόμενη του βιβλίου υπερωριών και ιδιαίτερων αμοιβών του πληρώματος, το οποίο αυτή όφειλε να τηρεί, δια του αρμοδίου οργάνου της, σύμφωνα με τις διατάξεις των άρθρων 107 του Κανονισμού Εσωτερικής Υπηρεσίας Επιβατηγών Πλοίων και 19 των ΣΣΝΕ Πληρωμάτων Επιβατηγών Ακτοπλοϊκών Πλοίων, ε) της λειτουργίας του εστιατορίου των επιβατών για δύο γεύματα ημερησίως, στ) του σταθερού αριθμού των σιτιζόμενων μελών του πληρώματος, τις σχετικές ανάγκες του οποίου ικανοποιούσε το μαγειρείο πάντοτε, ανεξαρτήτως δηλαδή αν το πλοίο ταξίδευε ή παρέμενε αργό στο λιμάνι, ζ) της απασχόλησης στο μαγειρείο ως προσωπικού, εκτός από τον ενάγοντα, ενός μαγείρου Α’, δυο μαγείρων Β’, δυο μαγείρων Γ’ και τριών χυτροκαθαριστών, η) της αυξημένης ευθύνης του ενάγοντος για την άρτια λειτουργία της κουζίνας του ένδικου πλοίου, που απαιτούσε την παρουσία του και πέραν των χρονικών ορίων της βάρδιάς του, θ) του γεγονότος ότι κατά λογική αναγκαιότητα δεν ήταν απαραίτητη η επίβλεψη εκ μέρους του ενάγοντος των εργασιών καθαρισμού του μαγειρείου μετά το πέρας κάθε γεύματος, αφού η διαπίστωση της ολοκλήρωσης των σχετικών εργασιών μπορούσε να γίνει πριν την έναρξη της προετοιμασίας του επόμενου γεύματος και να καταλογιστούν από αυτόν, ως προϊστάμενο, ευθύνες τότε και τέλος ι) των διδαγμάτων της κοινής πείρας, το Δικαστήριο οδηγείται στην κρίση ότι ο μέσος όρος της συνολικής ημερήσιας απασχόλησης του ενάγοντος στο άνω πλοίο ήταν 12 ώρες. Επομένως, ο ενάγων παρείχε, σύμφωνα με την ανωτέρω Σ.Σ.Ν.Ε, κατά τις καθημερινές και Κυριακές τέσσερις (4) ώρες υπερωριακής εργασίας και κατά τα Σάββατα και τις αργίες δώδεκα(12) ώρες τέτοιας εργασίας.&nbsp; Η ανεπιφύλακτη υπογραφή από μέρους του των μηνιαίων μισθοδοτικών του καταστάσεων δεν υποδηλώνει, άνευ άλλου τινός, παραίτηση αυτού από τα ως άνω νόμιμα δικαιώματά του, σύμφωνα με όσα ανωτέρω αναφέρθηκαν, σε κάθε περίπτωση δε, τέτοια παραίτηση (άφεση χρέους) είναι άνευ έννομης επιρροής, αφού κάθε παραίτηση του εργαζομένου από τα νόμιμα δικαιώματά του που πηγάζουν είτε από το νόμο είτε από συλλογικές συμβάσεις εργασίας και καθορίζουν τα κατώτερα όρια προστασίας, έστω και αν αυτή (η παραίτηση) έλαβε χώρα μετά τη λύση της σύμβασης εργασίας, είναι άκυρη, επίσης σύμφωνα με όσα ανωτέρω αναφέρθηκαν. Το πρωτοβάθμιο Δικαστήριο, επομένως, που επίσης δέχθηκε ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δώδεκα (12) ώρες δεν έσφαλε ως προς την εκτίμηση των αποδείξεων και πρέπει να απορριφθούν ως αβάσιμοι, κατά το σχετικό σκέλος τους, ο δεύτερος λόγος της έφεσης του ενάγοντος και ο δεύτερος λόγος της έφεσης της εναγόμενης, με τους οποίους υποστηρίζεται αντίστοιχα ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δεκατρείς (13) και δέκα (10) ώρες κατά μέσον όρο.</p>
   <p>Με βάση τα ανωτέρω αποδειχθέντα, οι αξιώσεις του ενάγοντος για τη ναυτική εργασία του ως αρχιμάγειρα στο πλοίο «ΝΜ» κατά το χρονικό διάστημα από 22-3-2019 έως 23-4-2019 διαμορφώνονται ως εξής:</p>
   <p>Α. ΥΠΕΡΩΡΙΑΚΗ ΑΜΟΙΒΗ</p>
   <p>Ως αμοιβή για την υπερωριακή εργασία του κατά τις καθημερινές και Κυριακές: 27 καθημερινές και Κυριακές Χ 4 ώρες υπερωρίας ημερησίως Χ 13,61 ευρώ η κάθε ώρα= 1.469,88 ευρώ και β) ως αμοιβή για την υπερωριακή εργασία του κατά τα Σάββατα και τις αργίες: 5 Σάββατα και 1 αργία&nbsp; Χ 12 ώρες ημερησίως Χ 16,34 ευρώ η κάθε ώρα = 1.176,48 ευρώ. Επομένως, συνολικά για την ως άνω αιτία, ο ενάγων δικαιούται το ποσό των (1.469,88 + 1.176,48) = 2.646,36&nbsp; ευρώ. Έναντι του ποσού αυτού έλαβε από την εναγόμενη, όπως προκύπτει από τις επικαλούμενες και προσκομιζόμενες από την τελευταία αποδείξεις μισθοδοσίας του, ως αμοιβή για την υπερωριακή εργασία του κατά τις καθημερινές και Κυριακές το ποσό των 400,00 ευρώ και ως αμοιβή για την υπερωριακή εργασία του τα Σάββατα και τις αργίες το ποσό των 820,11 ευρώ και όχι, ως συνομολογεί, το ποσό των 755,30 ευρώ. Συνεπώς, κατά παραδοχή ως βάσιμης και από ουσιαστική άποψη, της ένστασης μερικής εξόφλησης που πρόβαλε κατ’ άρθρο 416 Α.Κ. η εναγόμενη, οφείλεται σ’ αυτόν υπόλοιπο (2.646,36 – 400,00 – 820,11) <strong>1.426,25 ευρώ</strong>. Συνεπώς, το πρωτοβάθμιο Δικαστήριο που επιδίκασε το ίδιο ποσό για αμοιβή υπερωριακής εργασίας του ενάγοντος στο άνω πλοίο, ορθά τις αποδείξεις εκτίμησε και πρέπει να απορριφθούν ως αβάσιμοι, κατά το σχετικό σκέλος τους, ο πρώτος λόγος της έφεσης του ενάγοντος, με τον οποίο αυτός υποστηρίζει ότι για την άνω αιτία του οφείλεται υπόλοιπο 1.956,37 ευρώ και ο δεύτερος λόγος της έφεσης της εναγόμενης, με τον οποίο αυτή υποστηρίζει ότι έχει εξοφλήσει πλήρως τον ενάγοντα για την άνω αιτία.</p>
   <p>Β) ΑΝΑΛΟΓΙΑ ΕΠΙΔΟΜΑΤΟΣ ΕΟΡΤΩΝ ΠΑΣΧΑ 2019:</p>
   <p>Με βάση το άρθρο 14 της εφαρμοστέας εν προκειμένω Σ.Σ.Ε. Πληρωμάτων Ακτοπλοϊκών Επιβατηγών Πλοίων έτους 2019 και τα άρθρα 2, 3 και 7 της υπ’ αριθ. 70109/8008/14-12-1982 απόφασης του Υπουργού Εμπορικής Ναυτιλίας «περί των προϋποθέσεων χορηγήσεως επιδομάτων εορτών Χριστουγέννων και Πάσχα προς του δικαιούμενους ναυτικούς»,&nbsp; ο ενάγων δικαιούται, για το έτος 2019, αναλογία επιδόματος εορτών Πάσχα, ποσού 855,64 ευρώ [1.883,23 ευρώ μισθός ενεργείας + 414,31 ευρώ επίδομα Κυριακών + 36,64 ευρώ επίδομα βαριάς και ανθυγιεινής εργασίας + αντίτιμο τροφής 599,40 ευρώ + ειδική αμοιβή αρχιμάγειρα 204,15 ευρώ (άρθρο 12 παρ. 3 της ΣΣΕ για εργασίες σφαγέα και ζαχαροπλάστη, τις οποίες δεν αρνείται η εναγόμενη) + επίδομα αδείας μετά αντιτίμου τροφής 622,07 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2019 2.406,00 ευρώ (2.646,36 η συνολική υπερωριακή του αμοιβή κατά τους άνω υπολογισμούς&nbsp; : 33 ημέρες υπηρεσίας Χ 30 ημέρες) + μέσος όρος αμοιβής για τους πλόες άγονης γραμμής 64,62 ευρώ (ως δεν αρνείται η εναγόμενη) = 6.203,42 ευρώ σύνολο μηνιαίων τακτικών αποδοχών&nbsp; : 2 = 3.115,21 Χ 1/15 για κάθε οκτώ ημέρες εργασίας = 207,68 ευρώ Χ 4,12 οκταήμερα της ανωτέρω περιόδου = 855,64 ευρώ]. Αντί του ποσού αυτού έχει ήδη λάβει από την εναγόμενη, ως συνομολογεί, το ποσό των 441,72 ευρώ και του οφείλεται υπόλοιπο ποσό (855,64 – 441,72) =<strong> 413,92 ευρώ, </strong>απορριπτομένης της ένστασης εξόφλησης που πρόβαλε η εναγόμενη, καθόσον το επικαλούμενο απ’ αυτήν καταβληθέν ποσό έχει αφαιρεθεί από τον ενάγοντα στην αγωγή του. Συνεπώς, το πρωτοβάθμιο Δικαστήριο που με την εκκαλουμένη απόφαση επιδίκασε στον ενάγοντα για την υπηρεσία του στο άνω πλοίο το ίδιο ποσό για επίδομα εορτών Πάσχα 2019, ορθά τις αποδείξεις εκτίμησε και τα περί του αντιθέτου ισχυριζόμενα από τον ενάγοντα με το δεύτερο λόγο της έφεσής του, κατά το σχετικό σκέλος του και από την εναγόμενη με το δεύτερο λόγο της έφεσής της, κατά το σχετικό σκέλος του, πρέπει να απορριφθούν ως αβάσιμα.</p>
   <p>Γ. ΠΡΟΣΘΕΤΗ ΑΜΟΙΒΗ ΓΙΑ ΔΡΟΜΟΛΟΓΙΑ ΕΞΠΡΕΣ</p>
   <p>Κατά το χρονικό διάστημα από 8-4-2019 έως και 20-4-2019, το πλοίο της εναγόμενης «ΝΜ» πραγματοποιούσε περισσότερα από 5 δρομολόγια την εβδομάδα, διάρκειας μεγαλύτερης των 12 ωρών το καθένα. Συγκεκριμένα, κάθε πρωί αναχωρούσε από Πειραιά την 07.30’ και επέστρεφε την 19.45’. Τις κατωτέρω αναφερόμενες ημερομηνίες, μετά την επιστροφή του στον Πειραιά, αναχωρούσε και πάλι άμεσα για νυκτερινό δρομολόγιο προς Πάρο και επέστρεφε στο λιμάνι αφετηρίας του, τον Πειραιά το επόμενο πρωί, από όπου αναχωρούσε και πάλι άμεσα για την πραγματοποίηση του ημερήσιου δρομολογίου του. Τόσο κατά τη βραδινή όσο και κατά την πρωϊνή αναχώρησή του, αναχωρούσε από το λιμάνι αφετηρίας του, τον Πειραιά, πριν τη συμπλήρωση 6ωρης παραμονής σε αυτό, πραγματοποιώντας «εξπρές» δρομολόγια. Ειδικότερα, το πλοίο πραγματοποίησε συνολικά 34,16 ώρες πρόωρης αναχώρησης, όπως αυτές φαίνονται αυτές φαίνονται στον παρακάτω πίνακα:</p>
   <table width="543">
    <tbody>
     <tr>
      <td width="150"><strong>Ημερομηνία</strong></td>
      <td width="133"><strong>Ώρα άφιξης στον Πειραιά</strong></td>
      <td width="149"><strong>Ώρα αναχώρησης από τον Πειραιά</strong></td>
      <td width="109"><strong>Ώρες πρόωρης αναχώρησης</strong></td>
     </tr>
     <tr>
      <td width="150">9.4.2019</td>
      <td width="133">19.45</td>
      <td width="149">21.00</td>
      <td width="109">4,75</td>
     </tr>
     <tr>
      <td width="150">10.4.2019</td>
      <td width="133">05.40</td>
      <td width="149">07.30</td>
      <td width="109">4,16</td>
     </tr>
     <tr>
      <td width="150">11.4.2019</td>
      <td width="133">19.45</td>
      <td width="149">21.00</td>
      <td width="109">4,75</td>
     </tr>
     <tr>
      <td width="150">12.4.2019</td>
      <td width="133">05.40</td>
      <td width="149">07.30</td>
      <td width="109">4,16</td>
     </tr>
     <tr>
      <td width="150">16.4.2019</td>
      <td width="133">19.45</td>
      <td width="149">21.00</td>
      <td width="109">4,75</td>
     </tr>
     <tr>
      <td width="150">17.4.2019</td>
      <td width="133">05.40</td>
      <td width="149">08.00</td>
      <td width="109">3,66</td>
     </tr>
     <tr>
      <td width="150">19.4.2019</td>
      <td width="133">21.15</td>
      <td width="149">23.59</td>
      <td width="109">3,27</td>
     </tr>
     <tr>
      <td width="150">20.4.2019</td>
      <td width="133">09.20</td>
      <td width="149">11.00</td>
      <td width="109">4,66</td>
     </tr>
     <tr>
      <td colspan="3" width="433"><strong>ΣΥΝΟΛΟ</strong></td>
      <td width="109"><strong>34,16 ώρες</strong></td>
     </tr>
    </tbody>
   </table>
   <p>&nbsp;</p>
   <p>Επομένως, &nbsp;σύμφωνα με το άρθρο 33 παρ. 3 της ΣΣΝΕ, το πλοίο εκτέλεσε 4,27 εξπρές δρομολόγια (ήτοι, 34,16 ώρες πρόωρης αναχώρησης : 8 = 4,27 εξπρές δρομολόγια), για καθένα από τα οποία, σύμφωνα με την παρ. 7 του ίδιου άρθρου, ο ενάγων έπρεπε να λάβει ως πρόσθετη αμοιβή, το 1/30 των συνολικών μηνιαίων αποδοχών του. Ενόψει δε του ότι, κατά το ανωτέρω διάστημα της ναυτολόγησής του, οι συνολικές τακτικές μηνιαίες αποδοχές του ανέρχονταν σε 6.203,42 ευρώ [1.883,23 ευρώ μισθός ενεργείας + 414,31 ευρώ επίδομα Κυριακών + 36,64 ευρώ επίδομα βαριάς και ανθυγιεινής εργασίας + αντίτιμο τροφής 599,40 ευρώ + ειδική αμοιβή αρχιμάγειρα 204,15 ευρώ + επίδομα αδείας μετά αντιτίμου τροφής 622,07 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2019 2.406,00 ευρώ&nbsp; + μέσος όρος αμοιβής για τους πλόες άγονης γραμμής 64,62 ευρώ], έπρεπε να λάβει 6.203,42 Χ 1/ 30 Χ 4,27 εξπρές δρομολόγια = 882,95 ευρώ. Έναντι του ποσού αυτού η εναγόμενη του κατέβαλε ως αμοιβή για τα εξπρές δρομολόγια των ίδιων διαστημάτων το συνολικό ποσό των 702,42 ευρώ, όπως προκύπτει από τις επικαλούμενες και προσκομιζόμενες απ’ αυτήν αποδείξεις μισθοδοσίας του και του οφείλεται υπόλοιπο ποσό <strong>180,53 ευρώ,</strong> δεκτής γενομένης κατά ένα μέρος ως ουσιαστικά βάσιμης της ένστασης εξόφλησης που πρόβαλε η εναγόμενη. Συνεπώς, το πρωτοβάθμιο Δικαστήριο που επιδίκασε στον ενάγοντα για την υπηρεσία του στο άνω πλοίο το ίδιο ποσό ως πρόσθετη αμοιβή για δρομολόγια εξπρές, ορθά τις αποδείξεις εκτίμησε και τα περί του αντιθέτου ισχυριζόμενα από τον ενάγοντα με το δεύτερο λόγο της έφεσής του, κατά το σχετικό σκέλος του και από την εναγόμενη με τον πέμπτο λόγο της έφεσής της, κατά το σχετικό σκέλος του, πρέπει να απορριφθούν ως αβάσιμα.</p>
   <p>&nbsp;</p>
   <p><strong>ΙΙΙ.</strong> Περαιτέρω, από τα ίδια ως άνω αποδεικτικά μέσα αποδεικνύεται ότι ο ενάγων ναυτολογήθηκε την 12-6-2019 στον Πειραιά ως αρχιμάγειρας στο πλοίο «ΝΣ» και υπηρέτησε σε αυτό έως την 12-6-2019, οπότε απολύθηκε στον Πειραιά λόγω μεταθέσεως. Κατά το άνω χρονικό διάστημα το πλοίο αυτό εκτέλεσε τα εξής δρομολόγια:</p>
   <table width="606">
    <tbody>
     <tr>
      <td colspan="3" width="137">ΔΕΥΤΕΡΑ</td>
      <td colspan="3" width="177">ΤΡΙΤΗ</td>
      <td colspan="3" width="141">ΤΕΤΑΡΤΗ</td>
      <td colspan="3" width="151">ΠΕΜΠΤΗ</td>
     </tr>
     <tr>
      <td width="53">ΛΙΜΑΝΙ</td>
      <td width="40">ΑΦ.</td>
      <td width="45">ΑΝ.</td>
      <td width="67">ΛΙΜΑΝΙ</td>
      <td width="67"><strong>ΑΦ.</strong></td>
      <td width="43">ΑΝ.</td>
      <td width="59">ΛΙΜΑΝΙ</td>
      <td width="42">ΑΦ.</td>
      <td width="39">ΑΝ.</td>
      <td width="68">ΛΙΜΑΝΙ</td>
      <td width="52">ΑΦ.</td>
      <td width="31">ΑΝ.</td>
     </tr>
     <tr>
      <td width="53">Ψαρά</td>
      <td width="40">00.10</td>
      <td width="45">00.20</td>
      <td width="67">Χίος</td>
      <td width="67">04.15</td>
      <td width="43">04.45</td>
      <td width="59">Ψαρά</td>
      <td width="42">00.10</td>
      <td width="39">00.20</td>
      <td width="68">Ψαρά</td>
      <td width="52">02.40</td>
      <td width="31">02.50</td>
     </tr>
     <tr>
      <td width="53">Πειραιάς</td>
      <td width="40">06.55</td>
      <td width="45">20.00</td>
      <td width="67">Μυτιλήνη</td>
      <td width="67">07.45</td>
      <td width="43">18.00</td>
      <td width="59">Πειραιάς</td>
      <td width="42">06.55</td>
      <td width="39">20.00</td>
      <td width="68">Οινούσσες</td>
      <td width="52">04.45</td>
      <td width="31">04.55</td>
     </tr>
     <tr>
      <td width="53"></td>
      <td width="40"></td>
      <td width="45"></td>
      <td width="67">Χίος</td>
      <td width="67">21.00</td>
      <td width="43">21.30</td>
      <td width="59"></td>
      <td width="42"></td>
      <td width="39"></td>
      <td width="68">Χίος</td>
      <td width="52">05.25</td>
      <td width="31">05.55</td>
     </tr>
     <tr>
      <td width="53"></td>
      <td width="40"></td>
      <td width="45"></td>
      <td width="67">Οινούσσες</td>
      <td width="67">22.00</td>
      <td width="43">22.10</td>
      <td width="59"></td>
      <td width="42"></td>
      <td width="39"></td>
      <td width="68">Μυτιλήνη</td>
      <td width="52">08.50</td>
      <td width="31">18.00</td>
     </tr>
     <tr>
      <td width="53"></td>
      <td width="40"></td>
      <td width="45"></td>
      <td width="67"></td>
      <td width="67"></td>
      <td width="43"></td>
      <td width="59"></td>
      <td width="42"></td>
      <td width="39"></td>
      <td width="68">Χίος</td>
      <td width="52">21.00</td>
      <td width="31">21.30</td>
     </tr>
     <tr>
      <td colspan="12" width="606"></td>
     </tr>
     <tr>
      <td colspan="4" width="204">ΠΑΡΑΣΚΕΥΗ</td>
      <td colspan="5" width="251">ΣΑΒΒΑΤΟ</td>
      <td colspan="3" width="151">ΚΥΡΙΑΚΗ</td>
     </tr>
     <tr>
      <td width="53">ΛΙΜΑΝΙ</td>
      <td colspan="2" width="84">ΑΦ.</td>
      <td width="67">ΑΝ.</td>
      <td width="67">ΛΙΜΑΝΙ</td>
      <td colspan="2" width="102">ΑΦ.</td>
      <td colspan="2" width="82">ΑΝ.</td>
      <td width="68">ΛΙΜΑΝΙ</td>
      <td width="52">ΑΦ.</td>
      <td width="31">ΑΝ.</td>
     </tr>
     <tr>
      <td width="53"><strong>Πειραιάς</strong></td>
      <td colspan="2" width="84"><strong>05.45</strong></td>
      <td width="67"><strong>08.00</strong></td>
      <td width="67">Χίος</td>
      <td colspan="2" width="102"></td>
      <td colspan="2" width="82">00.25</td>
      <td width="68">Μυτιλήνη</td>
      <td width="52"></td>
      <td width="31">18.00</td>
     </tr>
     <tr>
      <td width="53">Χίος</td>
      <td colspan="2" width="84">15.55</td>
      <td width="67">16.25</td>
      <td width="67"><strong>Πειραιάς</strong></td>
      <td colspan="2" width="102"><strong>08.25</strong></td>
      <td colspan="2" width="82"><strong>11.00</strong></td>
      <td width="68">Χίος</td>
      <td width="52">21.00</td>
      <td width="31">21.30</td>
     </tr>
     <tr>
      <td width="53">Μυτιλήνη</td>
      <td colspan="2" width="84">19.20</td>
      <td width="67">21.00</td>
      <td width="67">Ψαρά</td>
      <td colspan="2" width="102">17.40</td>
      <td colspan="2" width="82">17.50</td>
      <td width="68">Οινούσσες</td>
      <td width="52">22.00</td>
      <td width="31">22.10</td>
     </tr>
     <tr>
      <td width="53">Χίος</td>
      <td colspan="2" width="84">23.55</td>
      <td width="67"></td>
      <td width="67">Οινούσσες</td>
      <td colspan="2" width="102">19.45</td>
      <td colspan="2" width="82">19.55</td>
      <td width="68"></td>
      <td width="52"></td>
      <td width="31"></td>
     </tr>
     <tr>
      <td width="53"></td>
      <td colspan="2" width="84"></td>
      <td width="67"></td>
      <td width="67">Χίος</td>
      <td colspan="2" width="102">20.25</td>
      <td colspan="2" width="82">20.55</td>
      <td width="68"></td>
      <td width="52"></td>
      <td width="31"></td>
     </tr>
     <tr>
      <td width="53"></td>
      <td colspan="2" width="84"></td>
      <td width="67"></td>
      <td width="67">Μυτιλήνη</td>
      <td colspan="2" width="102">23.50</td>
      <td colspan="2" width="82"></td>
      <td width="68"></td>
      <td width="52"></td>
      <td width="31"></td>
     </tr>
     <tr>
      <td width="53"></td>
      <td colspan="2" width="84"></td>
      <td width="67"></td>
      <td width="67"></td>
      <td colspan="2" width="102"></td>
      <td colspan="2" width="82"></td>
      <td width="68"></td>
      <td width="52"></td>
      <td width="31"></td>
     </tr>
    </tbody>
   </table>
   <p>&nbsp;</p>
   <p>&nbsp;</p>
   <p>Έναρξη δρομολογίων την Πέμπτη 13-6-2019, με την αναχώρηση του πλοίου από Μυτιλήνη στις 18.00’. Την Κυριακή 16-6-2019 δεν εκτελέσθηκε δρομολόγιο και το πλοίο παρέμεινε στη Μυτιλήνη. Τη Δευτέρα 17-6-2019 εκτελέσθηκε δρομολόγιο ως εξής: Μυτιλήνη (αν. 10.00) – Χίος (αφ. 13.00 – αν. 13.30) – Οινούσσες (αφ. 14.00 – αν. 14.10) – Ψαρά (αφ. 16.05 – αν. 16.15) – Πειραιάς (αφ. 22.55 – αν. 23.59) – Χίος (αφ. 07.45 της Τρίτης 18.6.2019 – αν. 08.15) – Μυτιλήνη (αφ. 11.15) και εν συνεχεία αναχώρηση την 18.00’ μ.μ. σύμφωνα με το πιο πάνω πρόγραμμα. Περαιτέρω αποδείχθηκε ότι οι ασχολίες του μαγειρείου του άνω πλοίου συνίσταντο κυρίως στην παρασκευή προγεύματος, κυρίως γεύματος και δείπνου για το πλήρωμα, στην παρασκευή μεσημεριανού και δείπνου για τους επιβάτες και στο ψήσιμο διαφόρων προϊόντων ζύμης για τα μπαρ του πλοίου που εξυπηρετούσαν τους επιβάτες. Στα πλαίσια των αναγκών αυτών, ο ενάγων παρέμενε&nbsp; στο χώρο της κουζίνας του πλοίου προς παραλαβή τροφοεφοδίων και προς επίβλεψη των εργασιών παρασκευής του πρωινού και του μεσημβρινού γεύματος του πληρώματος κάθε ημέρα από τις 06:00 έως τις 13:30, οπότε ολοκληρωνόταν το σερβίρισμα και επανερχόταν σ’ αυτήν στις 17:30, προκειμένου να επιβλέψει την παρασκευή του βραδινού γεύματος του πληρώματος, παρέμενε δε εκεί έως τις 22:00, που ολοκληρωνόταν το σερβίρισμα. Οι εργασίες καθαρισμού του, περιορισμένης εκτάσεως, χώρου εκτελούνταν από τα, τουλάχιστον δύο (2) μέλη εκάστης βάρδιας, χωρίς την παρουσία του ενάγοντος, που διαπίστωνε το καλώς έχειν κατά την επόμενη επάνοδό του στο μαγειρείο. Για την υπερωριακή απασχόληση του ενάγοντος στο άνω πλοίο καταθέτει ενόρκως, έχοντας ιδίαν αντίληψη από τη συνυπηρέτησή τους στο άνω πλοίο επί ένα μήνα το καλοκαίρι του έτους 2019, και ο ………., στην υπ’ αριθ. …./2020 ένορκη βεβαίωση ενώπιον του Ειρηνοδίκη Πειραιά, όντας υφιστάμενος του ενάγοντος με την ειδικότητα του μάγειρα Β’. Με βάση τα προαναφερθέντα και ενόψει: α) της φύσης και του αντικειμένου της εργασίας του ενάγοντος, ο οποίος απασχολούταν, με την ειδικότητα του αρχιμάγειρα, με τα ειδικότερα αναφερόμενα ως άνω καθήκοντα, β) των συνθηκών και περιστάσεων που επικρατούσαν κατά την απασχόλησή του επί του άνω πλοίου, το οποίο ήταν ενταγμένο στις ως άνω ακτοπλοϊκές γραμμές, με αρκετές προσεγγίσεις σε ενδιάμεσα λιμάνια, γ) της σταθερής καταβολής κάθε μήνα ποσών για αμοιβή υπερωριακής εργασίας, τόσο τις καθημερινές και Κυριακές όσο και τα Σάββατα και τις αργίες, δ) της μη προσκόμισης από την εναγόμενη του βιβλίου υπερωριών και ιδιαίτερων αμοιβών του πληρώματος, το οποίο αυτή όφειλε να τηρεί, δια του αρμοδίου οργάνου της, σύμφωνα με τις διατάξεις των άρθρων 107 του Κανονισμού Εσωτερικής Υπηρεσίας Επιβατηγών Πλοίων και 19 των ΣΣΝΕ Πληρωμάτων Επιβατηγών Ακτοπλοϊκών Πλοίων, ε) της λειτουργίας του εστιατορίου των επιβατών για δύο γεύματα ημερησίως, στ) του σταθερού αριθμού των σιτιζόμενων μελών του πληρώματος, τις σχετικές ανάγκες του οποίου ικανοποιούσε το μαγειρείο πάντοτε, ανεξαρτήτως δηλαδή αν το πλοίο ταξίδευε ή παρέμενε αργό στο λιμάνι, ζ) της απασχόλησης στο μαγειρείο ως προσωπικού, εκτός από τον ενάγοντα αρχιμάγειρα, ενός μαγείρου Α’, δυο μαγείρων Β’, δυο μαγείρων Γ’ και τριών χυτροκαθαριστών, η) της αυξημένης ευθύνης του ενάγοντος για την άρτια λειτουργία της κουζίνας του ένδικου πλοίου, που απαιτούσε την παρουσία του και πέραν των χρονικών ορίων της βάρδιάς του, θ) του γεγονότος ότι κατά λογική αναγκαιότητα δεν ήταν απαραίτητη η επίβλεψη εκ μέρους του ενάγοντος των εργασιών καθαρισμού του μαγειρείου μετά το πέρας κάθε γεύματος, αφού η διαπίστωση της ολοκλήρωσης των σχετικών εργασιών μπορούσε να γίνει πριν την έναρξη της προετοιμασίας του επόμενου γεύματος και να καταλογιστούν από αυτόν, ως προϊστάμενο, ευθύνες τότε και τέλος ι) των διδαγμάτων της κοινής πείρας, το Δικαστήριο οδηγείται στην κρίση ότι ο μέσος όρος της συνολικής ημερήσιας απασχόλησης του ενάγοντος στο άνω πλοίο ήταν 12 ώρες. Επομένως, ο ενάγων παρείχε, σύμφωνα με την ανωτέρω Σ.Σ.Ν.Ε, κατά τις καθημερινές και Κυριακές τέσσερις (4) ώρες υπερωριακής εργασίας και κατά τα Σάββατα και τις αργίες δώδεκα(12) ώρες τέτοιας εργασίας.&nbsp; Η ανεπιφύλακτη υπογραφή από μέρους του των μηνιαίων μισθοδοτικών του καταστάσεων και των μηνιαίων καταστάσεων ωρών αναπαύσεως δεν υποδηλώνει, άνευ άλλου τινός, παραίτηση αυτού από τα ως άνω νόμιμα δικαιώματά του, σύμφωνα με όσα ανωτέρω αναφέρθηκαν, σε κάθε περίπτωση δε, τέτοια παραίτηση (άφεση χρέους) είναι άνευ έννομης επιρροής, επίσης σύμφωνα με όσα ανωτέρω αναφέρθηκαν. Το πρωτοβάθμιο Δικαστήριο, επομένως, που και αυτό δέχθηκε ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δώδεκα (12) ώρες κατά μέσον όρο, δεν έσφαλε ως προς την εκτίμηση των αποδείξεων και πρέπει να απορριφθούν ως αβάσιμοι, κατά το σχετικό σκέλος τους, ο δεύτερος λόγος της έφεσης του ενάγοντος και ο δεύτερος λόγος της έφεσης της εναγόμενης, με τους οποίους υποστηρίζεται αντίστοιχα ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δεκατρείς (13) και δέκα (10) ώρες κατά μέσον όρο.</p>
   <p>&nbsp;</p>
   <p>Με βάση τα ανωτέρω αποδειχθέντα, οι αξιώσεις του ενάγοντος για τη ναυτική εργασία του κατά το χρονικό διάστημα από 12-6-2019 έως 17-7-2019 στο πλοίο «ΝΣ» διαμορφώνονται ως εξής:</p>
   <p>Α. ΥΠΕΡΩΡΙΑΚΗ ΑΜΟΙΒΗ</p>
   <p>α) Ως αμοιβή για την υπερωριακή εργασία του κατά τις καθημερινές και Κυριακές: 31 καθημερινές και Κυριακές Χ 4 ώρες υπερωρίας ημερησίως Χ 13,61 ευρώ η κάθε ώρα= 1.687,64 ευρώ και β) ως αμοιβή για την υπερωριακή εργασία του κατά τα Σάββατα και τις αργίες: 5 Σάββατα Χ 12 ώρες ημερησίως Χ 16,34 ευρώ η κάθε ώρα = 980,40 ευρώ. Επομένως, συνολικά για την ως άνω αιτία, ο ενάγων δικαιούται το ποσό των (1.687,64 + 980,40) = 2.668,04 ευρώ. Έναντι του ποσού αυτού, ο ενάγων έλαβε από την εναγόμενη, όπως προκύπτει από τις επικαλούμενες και προσκομιζόμενες από την τελευταία αποδείξεις μισθοδοσίας του, ως αμοιβή για την υπερωριακή εργασία του κατά τις καθημερινές και Κυριακές το ποσό των 310,24 ευρώ και όχι, ως συνομολογεί, ποσό 304,16 ευρώ, και ως αμοιβή για την υπερωριακή εργασία του τα Σάββατα και τις αργίες, όπως προκύπτει από τις επικαλούμενες και προσκομιζόμενες από την εναγόμενη αποδείξεις μισθοδοσίας του, ποσό 894,67 ευρώ και όχι, ως συνομολογεί, ποσό 877,13 ευρώ. Συνεπώς, κατά παραδοχή ως βάσιμης και από ουσιαστική άποψη, της ένστασης μερικής εξόφλησης που πρόβαλε κατ’ άρθρο 416 Α.Κ. η εναγόμενη, οφείλεται σ’ αυτόν υπόλοιπο (2.668,04 – 310,24 – 894,67) <strong>1.463,13 ευρώ</strong>. Το πρωτοβάθμιο Δικαστήριο που επιδίκασε το ίδιο ποσό για αμοιβή υπερωριακής εργασίας του ενάγοντος στο άνω πλοίο, ορθά τις αποδείξεις εκτίμησε και πρέπει να απορριφθούν ως αβάσιμοι, κατά το σχετικό σκέλος τους, ο πρώτος λόγος της έφεσης του ενάγοντος, με τον οποίο υποστηρίζεται ότι για την άνω αιτία οφείλεται στον ενάγοντα υπόλοιπο 1.956,37 ευρώ και ο δεύτερος λόγος της έφεσης της εναγόμενης, με τον οποίο υποστηρίζεται ότι για την άνω αιτία ο ενάγων έχει εξοφληθεί πλήρως.</p>
   <p>Β. ΑΝΑΛΟΓΙΑ ΕΠΙΔΟΜΑΤΟΣ ΧΡΙΣΤΟΥΓΕΝΝΩΝ ΈΤΟΥΣ 2019.</p>
   <p>Με βάση το άρθρο 14 της εφαρμοστέας εν προκειμένω Σ.Σ.Ε. Πληρωμάτων Ακτοπλοϊκών Επιβατηγών Πλοίων έτους 2019 και τα άρθρα 2, 3 και 7 της υπ’ αριθ. 70109/8008/14-12-1982 απόφασης του Υπουργού Εμπορικής Ναυτιλίας «περί των προϋποθέσεων χορηγήσεως επιδομάτων εορτών Χριστουγέννων και Πάσχα προς του δικαιούμενους ναυτικούς»,&nbsp; ο ενάγων δικαιούται, για το έτος 2019, αναλογία επιδόματος εορτών Χριστουγέννων, ποσού 914,41 ευρώ [1.883,23 ευρώ μισθός ενεργείας + 414,31 ευρώ επίδομα Κυριακών + 36,64 ευρώ επίδομα βαριάς και ανθυγιεινής εργασίας + αντίτιμο τροφής 599,40 ευρώ + ειδική αμοιβή αρχιμάγειρα 204,15 ευρώ (άρθρο 12 παρ. 3 της ΣΣΕ για εργασίες σφαγέα και ζαχαροπλάστη, τις οποίες δεν αρνείται η εναγόμενη) + επίδομα αδείας μετά αντιτίμου τροφής 622,07 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2019 2.223,30 ευρώ (2.668,04 ευρώ η συνολική υπερωριακή του αμοιβή κατά τους άνω υπολογισμούς : 36 ημέρες υπηρεσίας Χ 30 ημέρες) + μέσος όρος αμοιβής για τους πλόες άγονης γραμμής 64,62 ευρώ (ως δεν αρνείται η εναγόμενη) = 6.047,72 ευρώ σύνολο μηνιαίων τακτικών αποδοχών : 25 Χ 2 = 483,82 για κάθε 19ήμερο απασχόλησης Χ 1,89 19ήμερα απασχόλησης της ανωτέρω περιόδου = 914,41 ευρώ]. Αντί του ποσού αυτού έχει ήδη λάβει από την εναγόμενη, ως συνομολογεί, το ποσό των 492,00 ευρώ και του οφείλεται υπόλοιπο ποσό (914,41 – 492,00 =<strong> 422,41 ευρώ. </strong>Συνεπώς, το πρωτοβάθμιο Δικαστήριο που με την εκκαλουμένη απόφαση επιδίκασε στον ενάγοντα για την υπηρεσία του στο άνω πλοίο το ποσό των 412,57 ευρώ για αναλογία επιδόματος εορτών Χριστουγέννων, αφού δέχθηκε τα ίδια άνω επιμέρους ποσά μηνιαίων τακτικών αποδοχών του, αλλά προέβη σε εσφαλμένη άθροιση αυτών στο ποσό των 5.982,74 ευρώ αντί του ορθού των 6.047,72 ευρώ, εσφαλμένα τις αποδείξεις εκτίμησε, δεκτού γενομένου κατά ένα μέρος του σχετικού σκέλους του δεύτερου λόγου της έφεσης του ενάγοντος και απορριπτομένου ως αβάσιμου του σχετικού σκέλους του τέταρτου λόγου της έφεσης της εναγόμενης, με το οποίο ισχυρίζεται ότι έχει πλήρως εξοφλήσει την άνω αξίωση του ενάγοντος. Και</p>
   <p>Γ. ΠΡΟΣΘΕΤΗ ΑΜΟΙΒΗ ΓΙΑ ΔΡΟΜΟΛΟΓΙΑ ΕΞΠΡΕΣ</p>
   <p>Κατά το χρονικό διάστημα από 12-6-2019 έως και 17-7-2019, το πλοίο της εναγόμενης «ΝΣ» πραγματοποιούσε λιγότερα από 5 δρομολόγια την εβδομάδα, διάρκειας μεγαλύτερης των 12 ωρών το καθένα, τα οποία επεκτείνονταν και κατά τις νυχτερινές ώρες. Συγκεκριμένα, κάθε πρωί αναχωρούσε από Πειραιά την 07.30’ και επέστρεφε την 19.45’. Τις κατωτέρω αναφερόμενες ημερομηνίες, μετά την επιστροφή του στον Πειραιά, αναχωρούσε και πάλι πριν τη συμπλήρωση 6ωρης παραμονής σ’ αυτό, πραγματοποιώντας «εξπρές» δρομολόγια. Ειδικότερα, το πλοίο πραγματοποίησε συνολικά 40,75 ώρες πρόωρης αναχώρησης, όπως αυτές φαίνονται στον παρακάτω &nbsp;πίνακα:</p>
   <p>&nbsp;</p>
   <table>
    <tbody>
     <tr>
      <td width="160"><strong>Ημερομηνία</strong></td>
      <td width="133"><strong>Ώρα άφιξης στον Πειραιά</strong></td>
      <td width="149"><strong>Ώρα αναχώρησης από τον Πειραιά</strong></td>
      <td width="106"><strong>Ώρες πρόωρης αναχώρησης</strong></td>
     </tr>
     <tr>
      <td width="160">14.6.2019</td>
      <td width="133">05.45</td>
      <td width="149">08.00</td>
      <td width="106">3,75</td>
     </tr>
     <tr>
      <td width="160">15.6.2019</td>
      <td width="133">08.25</td>
      <td width="149">11.00</td>
      <td width="106">3,42</td>
     </tr>
     <tr>
      <td width="160">17.6.2019</td>
      <td width="133">22.55</td>
      <td width="149">23.59</td>
      <td width="106">4,90</td>
     </tr>
     <tr>
      <td width="160">21.6.2019</td>
      <td width="133">05.45</td>
      <td width="149">08.00</td>
      <td width="106">3,75</td>
     </tr>
     <tr>
      <td width="160">22.6.2019</td>
      <td width="133">08.25</td>
      <td width="149">11.00</td>
      <td width="106">3,42</td>
     </tr>
     <tr>
      <td width="160">28.6.2019</td>
      <td width="133">05.45</td>
      <td width="149">08.00</td>
      <td width="106">3,75</td>
     </tr>
     <tr>
      <td width="160">29.6.2019</td>
      <td width="133">08.25</td>
      <td width="149">11.00</td>
      <td width="106">3,42</td>
     </tr>
     <tr>
      <td width="160">05.7.2019</td>
      <td width="133">05.45</td>
      <td width="149">08.00</td>
      <td width="106">3,75</td>
     </tr>
     <tr>
      <td width="160">06.7.2019</td>
      <td width="133">08.25</td>
      <td width="149">11.00</td>
      <td width="106">3,42</td>
     </tr>
     <tr>
      <td width="160">12.7.2019</td>
      <td width="133">05.45</td>
      <td width="149">08.00</td>
      <td width="106">3,75</td>
     </tr>
     <tr>
      <td width="160">13.7.2019</td>
      <td width="133">08.25</td>
      <td width="149">11.00</td>
      <td width="106">3,42</td>
     </tr>
     <tr>
      <td colspan="3" width="442"><strong>ΣΥΝΟΛΟ</strong></td>
      <td width="106"><strong>40,75 ώρες</strong></td>
     </tr>
    </tbody>
   </table>
   <p>Επομένως, σύμφωνα με το άρθρο 33 παρ. 3 της ΣΣΝΕ, το πλοίο εκτέλεσε 5,09 εξπρές δρομολόγια (ήτοι, 40,75 ώρες πρόωρης αναχώρησης : 8 = 5,09 εξπρές δρομολόγια), για καθένα από τα οποία, σύμφωνα με την παρ. 7 του ίδιου άρθρου, ο ενάγων έπρεπε να λάβει ως πρόσθετη αμοιβή, το 1/30 των συνολικών μηνιαίων αποδοχών του. Ενόψει δε του ότι, κατά το ανωτέρω διάστημα της ναυτολόγησής του, οι συνολικές τακτικές μηνιαίες αποδοχές του ανέρχονταν, ως προαναφέρθηκε, σε 6.047,72 ευρώ, έπρεπε να λάβει 6.047,72 Χ 1/ 30 Χ 5,09 εξπρές δρομολόγια = 1.026,10 ευρώ. Έναντι του ποσού αυτού η εναγόμενη του κατέβαλε ως πρόσθετη αμοιβή για εξπρές δρομολόγια του ίδιου διαστήματος το συνολικό ποσό των 542,21 ευρώ, όπως προκύπτει από τις επικαλούμενες και προσκομιζόμενες απ’ αυτήν αποδείξεις μισθοδοσίας του, οφειλόμενου του υπολοίπου ποσού των <strong>483,89 ευρώ,</strong> κατόπιν παραδοχής κατά ένα μέρος ως ουσιαστικά βάσιμης της ένστασης εξόφλησης που πρόβαλε η εναγόμενη. Συνεπώς, το πρωτοβάθμιο Δικαστήριο που επιδίκασε στον ενάγοντα για την υπηρεσία του στο άνω πλοίο το ποσό των 472,79 ευρώ ως πρόσθετη αμοιβή για δρομολόγια εξπρές, αφού δέχθηκε τα ίδια άνω επιμέρους ποσά μηνιαίων τακτικών αποδοχών του, τα οποία όμως εσφαλμένα άθροισε στο συνολικό ποσό των 5.982,74 ευρώ αντί του ορθού των 6.047,72 ευρώ, εσφαλμένα τις αποδείξεις εκτίμησε, δεκτού γενομένου κατά ένα μέρος του του σχετικού σκέλους του δεύτερου λόγου της έφεσης του ενάγοντος και απορριπτομένου ως αβάσιμου του σχετικού σκέλους του πέμπτου λόγου της έφεσης της εναγόμενης, με το οποίο αυτή ισχυρίζεται ότι έχει πλήρως εξοφλήσει την άνω αξίωση του ενάγοντος.</p>
   <p><strong>IV</strong><strong>. </strong>Περαιτέρω, από τα ίδια ως άνω αποδεικτικά μέσα αποδεικνύεται ότι ο ενάγων ναυτολογήθηκε την 7-9-2019 στον Πειραιά στο πλοίο «ΝΡ» και υπηρέτησε σε αυτό ως αρχιμάγειρας έως την 15-10-2019, οπότε απολύθηκε στον Πειραιά λόγω αδείας. Κατά το άνω χρονικό διάστημα το πλοίο αυτό εκτέλεσε τα εξής δρομολόγια :</p>
   <p>Α. Χρονικό διάστημα από 7-9-2019 έως και 1-10-2019 (πρωί)</p>
   <p>&nbsp;</p>
   <table width="596">
    <tbody>
     <tr>
      <td colspan="3" width="188">ΔΕΥΤΕΡΑ</td>
      <td colspan="3" width="214">ΤΡΙΤΗ</td>
      <td colspan="3" width="193">ΤΕΤΑΡΤΗ</td>
     </tr>
     <tr>
      <td width="73">ΛΙΜΑΝ!</td>
      <td width="55">ΑΦΙΞΗ</td>
      <td width="60">ΑΝΑΧ.</td>
      <td width="104">ΛΙΜΑΝΙ</td>
      <td width="55">ΑΦΙΞΗ</td>
      <td width="55">ΑΝΑΧ.</td>
      <td width="94">ΛΙΜΑΝΙ</td>
      <td width="55">ΑΦΙΞΗ</td>
      <td width="44">ΑΝΑΧ.</td>
     </tr>
     <tr>
      <td width="73">Χίος</td>
      <td width="55">02.50</td>
      <td width="60">03.20</td>
      <td width="104">Πειραιάς</td>
      <td width="55">06.10</td>
      <td width="55">20.00</td>
      <td width="94">Χίος</td>
      <td width="55">04.15</td>
      <td width="44">05.00</td>
     </tr>
     <tr>
      <td width="73">Μυτιλήνη</td>
      <td width="55">07.10</td>
      <td width="60">19.00</td>
      <td width="104"></td>
      <td width="55"></td>
      <td width="55"></td>
      <td width="94">Μυτιλήνη</td>
      <td width="55">07.45</td>
      <td width="44">19.00</td>
     </tr>
     <tr>
      <td width="73">Χίος</td>
      <td width="55">22.50</td>
      <td width="60">23.20</td>
      <td width="104"></td>
      <td width="55"></td>
      <td width="55"></td>
      <td width="94">Χίος</td>
      <td width="55">21.45</td>
      <td width="44">22.15</td>
     </tr>
     <tr>
      <td colspan="9" width="596"></td>
     </tr>
     <tr>
      <td colspan="3" width="188">ΠΕΜΠΤΗ</td>
      <td colspan="3" width="214">ΠΑΡΑΣΚΕΥΗ</td>
      <td colspan="3" width="193">ΣΑΒΒΑΤΟ</td>
     </tr>
     <tr>
      <td width="73">ΛΙΜΑΝΙ</td>
      <td width="55">ΑΦΙΞΗ</td>
      <td width="60">ΑΝΑΧ.</td>
      <td width="104">ΛΙΜΑΝΙ</td>
      <td width="55">ΑΦΙΞΗ</td>
      <td width="55">ΑΝΑΧ.</td>
      <td width="94">ΛΙΜΑΝΙ</td>
      <td width="55">ΑΦΙΞΗ</td>
      <td width="44">ΑΝΑΧ.</td>
     </tr>
     <tr>
      <td width="73">Πειραιάς</td>
      <td width="55">06.15</td>
      <td width="60">20.00</td>
      <td width="104">Χίος</td>
      <td width="55">04.15</td>
      <td width="55">05.00</td>
      <td width="94">Πειραιάς</td>
      <td width="55">06.15</td>
      <td width="44"></td>
     </tr>
     <tr>
      <td width="73"></td>
      <td width="55"></td>
      <td width="60"></td>
      <td width="104">Μυτιλήνη</td>
      <td width="55">07.45</td>
      <td width="55">19.00</td>
      <td width="94"></td>
      <td width="55"></td>
      <td width="44"></td>
     </tr>
     <tr>
      <td width="73"></td>
      <td width="55"></td>
      <td width="60"></td>
      <td width="104">Χίος</td>
      <td width="55">21.45</td>
      <td width="55">22.15</td>
      <td width="94"></td>
      <td width="55"></td>
      <td width="44"></td>
     </tr>
     <tr>
      <td width="73"></td>
      <td width="55"></td>
      <td width="60"></td>
      <td width="104"></td>
      <td width="55"></td>
      <td width="55"></td>
      <td width="94"></td>
      <td width="55"></td>
      <td width="44"></td>
     </tr>
     <tr>
      <td width="73"></td>
      <td width="55"></td>
      <td width="60"></td>
      <td width="104"></td>
      <td width="55"></td>
      <td width="55"></td>
      <td width="94"></td>
      <td width="55"></td>
      <td width="44"></td>
     </tr>
     <tr>
      <td colspan="9" width="596"></td>
     </tr>
     <tr>
      <td colspan="3" width="188">ΚΥΡΙΑΚΗ</td>
      <td colspan="6" rowspan="3" width="407"></td>
     </tr>
     <tr>
      <td width="73">ΛΙΜΑΝΙ</td>
      <td width="55">ΑΦΙΞΗ</td>
      <td width="60">ΑΝΑΧ.</td>
     </tr>
     <tr>
      <td width="73">Πειραιάς</td>
      <td width="55"></td>
      <td width="60">20.00</td>
     </tr>
    </tbody>
   </table>
   <p>&nbsp;</p>
   <p>Το Σάββατο 7.9.2019 το πλοίο αναχώρησε από τον Πειραιά την 22.55 μμ προς Χίο (06.25 πμ της επομένης, Κυριακή 8-9-2019<strong> – </strong>06.55) – Μυτιλήνη (09.40 – 11.00) – Χίο (13.45 – 14.15) – Πειραιά (21.45 – 23.55) – Χίο (04.15 πμ της επομένης Δευτέρα 9.9.2019 – 07.55) – Μυτιλήνη (10.40 – 19.00) – Χίο (21.45 – 22.15) – Πειραιά (06.15 πμ της επομένης Τρίτη, 10.9.2019) και ακολούθησε το προγραμματισμένο του δρομολόγιο. Την Παρασκευή 13-9-2019 το πλοίο παρέμεινε στη Μυτιλήνη, απ’ όπου αναχώρησε το Σάββατο 14-9-2019 την 19.00 προς Χίο (21.45 – 22.15) – Πειραιά (06.30 π.μ. της επομένης). Την Τρίτη 24-9-2019 το πλοίο παρέμεινε στον Πειραιά, απ’ όπου αναχώρησε την επομένη, Τετάρτη 25-9-2019 την 08.00 π.μ. προς Μυτιλήνη (19.30 – 22.30) – Χίο (01.15 της επομένης, Πέμπτη 26-9-2019 – 01.30) — Πειραιά (10.00 π.μ. — 20.00) – Χίο (08.45 π.μ. της επομένης 27-9-2019 – 09.15) – Μυτιλήνη (12.00 – 19.00) – Χίο (21.45 – 22.15) – Πειραιά (06.15 π.μ. της επομένης Σάββατο 28-9-2019).</p>
   <p>Β. Χρονικό διάστημα από 1-10-2019 (βράδυ) έως και 15-10-2019</p>
   <table width="594">
    <tbody>
     <tr>
      <td colspan="3" width="190">ΔΕΥΤΕΡΑ</td>
      <td colspan="3" width="215">ΤΡΙΤΗ</td>
      <td colspan="3" width="188">ΤΕΤΑΡΤΗ</td>
     </tr>
     <tr>
      <td width="75">ΛΙΜΑΝΙ</td>
      <td width="55">ΑΦΙΞΗ</td>
      <td width="60">ΑΝΑΧ.</td>
      <td width="105">ΛΙΜΑΝΙ</td>
      <td width="55">ΑΦΙΞΗ</td>
      <td width="55">ΑΝΑΧ.</td>
      <td width="95">ΛΙΜΑΝΙ</td>
      <td width="55">ΑΦΙΞΗ</td>
      <td width="38">ΑΝΑΧ.</td>
     </tr>
     <tr>
      <td width="75">Θήρα</td>
      <td width="55">01.00</td>
      <td width="60">01.20</td>
      <td width="105">Θήρα</td>
      <td width="55">02.45</td>
      <td width="55">03.10</td>
      <td width="95">Βαθύ</td>
      <td width="55">03.10</td>
      <td width="38">03.25</td>
     </tr>
     <tr>
      <td width="75">Κως</td>
      <td width="55">07.10</td>
      <td width="60">07.50</td>
      <td width="105">Πειραιάς</td>
      <td width="55">10.00</td>
      <td width="55">18.00</td>
      <td width="95">Κως</td>
      <td width="55">07.35</td>
      <td width="38">07.50</td>
     </tr>
     <tr>
      <td width="75">Σύμη</td>
      <td width="55">10.35</td>
      <td width="60">10.50</td>
      <td width="105"></td>
      <td width="55"></td>
      <td width="55"></td>
      <td width="95">Ρόδος</td>
      <td width="55">11.20</td>
      <td width="38">16.00</td>
     </tr>
     <tr>
      <td width="75">Ρόδος</td>
      <td width="55">12.05</td>
      <td width="60">16.00</td>
      <td width="105"></td>
      <td width="55"></td>
      <td width="55"></td>
      <td width="95">Κως</td>
      <td width="55">19.30</td>
      <td width="38">20.00</td>
     </tr>
     <tr>
      <td width="75">Σύμη</td>
      <td width="55">17.15</td>
      <td width="60">17.30</td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75">Κως</td>
      <td width="55">20.15</td>
      <td width="60">20.55</td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td colspan="9" width="594"></td>
     </tr>
     <tr>
      <td colspan="3" width="190">ΠΕΜΠΤΗ</td>
      <td colspan="3" width="215">ΠΑΡΑΣΚΕΥΗ</td>
      <td colspan="3" width="188">ΣΑΒΒΑΤΟ</td>
     </tr>
     <tr>
      <td width="75">ΛΙΜΑΝΙ</td>
      <td width="55">ΑΦΙΞΗ</td>
      <td width="60">ΑΝΑΧ.</td>
      <td width="105">ΛΙΜΑΝΙ</td>
      <td width="55">ΑΦΙΞΗ</td>
      <td width="55">ΑΝΑΧ.</td>
      <td width="95">ΛΙΜΑΝΙ</td>
      <td width="55">ΑΦΙΞΗ</td>
      <td width="38">ΑΝΑΧ.</td>
     </tr>
     <tr>
      <td width="75">Θήρα</td>
      <td width="55">01.50</td>
      <td width="60">02.10</td>
      <td width="105">Βαθύ</td>
      <td width="55">03.25</td>
      <td width="55">03.45</td>
      <td width="95">Βαθύ</td>
      <td width="55">00.10</td>
      <td width="38">00.30</td>
     </tr>
     <tr>
      <td width="75">Πειραιάς</td>
      <td width="55">09.10</td>
      <td width="60">18.00</td>
      <td width="105">Κως</td>
      <td width="55">07.55</td>
      <td width="55">08.25</td>
      <td width="95">Πειραιάς</td>
      <td width="55">10.00</td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105">Ρόδος</td>
      <td width="55">11.55</td>
      <td width="55">16.00</td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105">Κως</td>
      <td width="55">19.30</td>
      <td width="55">20.00</td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td width="105"></td>
      <td width="55"></td>
      <td width="55"></td>
      <td width="95"></td>
      <td width="55"></td>
      <td width="38"></td>
     </tr>
     <tr>
      <td colspan="9" width="594"></td>
     </tr>
     <tr>
      <td colspan="3" width="190">ΚΥΡΙΑΚΗ</td>
      <td colspan="6" rowspan="3" width="403"></td>
     </tr>
     <tr>
      <td width="75">ΛΙΜΑΝΙ</td>
      <td width="55">ΑΦΙΞΗ</td>
      <td width="60">ΑΝΑΧ.</td>
     </tr>
     <tr>
      <td width="75">Πειραιάς</td>
      <td width="55"></td>
      <td width="60">18.00</td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td colspan="6" width="403"></td>
     </tr>
     <tr>
      <td width="75"></td>
      <td width="55"></td>
      <td width="60"></td>
      <td colspan="6" width="403"></td>
     </tr>
    </tbody>
   </table>
   <p>&nbsp;</p>
   <p>Την Τρίτη, 1-10-2019, το πλοίο αναχώρησε από τον Πειραιά την 16.00 προς Σύρο (20.40 – 20.55) – Μύκονο (21.55 – 22.05) – Άγ. Κήρυκο (00.50 της επομένης, Τετάρτη 2-10-2019 – 01.20) – Φούρνοι (02.15 – 02.25) – Βαθύ (04.25 – 05.15) – Χίος (08.40 – 09.10) –</p>
   <table style="height: 35px" width="49">
    <tbody>
     <tr>
      <td width="39"></td>
     </tr>
    </tbody>
   </table>
   <p>Μυτιλήνη (10.00 – 12.30) – Μύρινα (17.50 – 18.20) – Καβάλα (22.20 – 01.00 π.μ. της επομένης Πέμπτη 3.10.2019) – Μύρινα (05.00 – 05.20) – Μυτιλήνη (10.40 – 11.10) – Χίος (14.05 – 14.35) – Βαθύ (17.55 – 18.15) – Φούρνοι (20.15 – 20.25) – Άγ. Κύρηκος (21.20 – 21.40) – Μύκονος (00.25 π.μ. της επομένης Παρασκευή 4-10-2019 – 00.40) – Σύρος 01.40 – 02.00) – Πειραιάς (06.40 π.μ.).</p>
   <p>Περαιτέρω αποδείχθηκε ότι οι ασχολίες του μαγειρείου του άνω πλοίου συνίσταντο κυρίως στην παρασκευή προγεύματος, κυρίως γεύματος και δείπνου για το πλήρωμα, στην παρασκευή μεσημεριανού και δείπνου για τους επιβάτες και στο ψήσιμο διαφόρων προϊόντων ζύμης για τα μπαρ του πλοίου που εξυπηρετούσαν τους επιβάτες. Στα πλαίσια των αναγκών αυτών, ο ενάγων παρέμενε&nbsp; στο χώρο της κουζίνας του πλοίου προς παραλαβή τροφοεφοδίων και προς επίβλεψη των εργασιών παρασκευής του πρωινού και του μεσημβρινού γεύματος του πληρώματος κάθε ημέρα από τις 06:00 έως τις 13:30, οπότε ολοκληρωνόταν το σερβίρισμα και επανερχόταν σ’ αυτήν στις 17:30, προκειμένου να επιβλέψει την παρασκευή του βραδινού γεύματος του πληρώματος, παρέμενε δε εκεί έως τις 22:00, που ολοκληρωνόταν το σερβίρισμα. Οι εργασίες καθαρισμού του, περιορισμένης εκτάσεως, χώρου εκτελούνταν από τα, τουλάχιστον δύο (2) μέλη εκάστης βάρδιας, χωρίς την παρουσία του ενάγοντος, που διαπίστωνε το καλώς έχειν κατά την επόμενη επάνοδό του στο μαγειρείο. Με βάση τα προαναφερθέντα και ενόψει: α) της φύσης και του αντικειμένου της εργασίας του ενάγοντος, ο οποίος απασχολούταν, με την ειδικότητα του αρχιμάγειρα, με τα ειδικότερα αναφερόμενα ως άνω καθήκοντα, β) των συνθηκών και περιστάσεων που επικρατούσαν κατά την απασχόλησή του επί του άνω πλοίου, το οποίο ήταν ενταγμένο στις ως άνω ακτοπλοϊκές γραμμές, με αρκετές προσεγγίσεις σε ενδιάμεσα λιμάνια, γ) της σταθερής καταβολής κάθε μήνα ποσών για αμοιβή υπερωριακής εργασίας, τόσο τις καθημερινές και Κυριακές όσο και τα Σάββατα και τις αργίες, δ) της μη προσκόμισης από την εναγόμενη του βιβλίου υπερωριών και ιδιαίτερων αμοιβών του πληρώματος, το οποίο αυτή όφειλε να τηρεί, δια του προεστημένου οργάνου της, σύμφωνα με τις διατάξεις των άρθρων 107 του Κανονισμού Εσωτερικής Υπηρεσίας Επιβατηγών Πλοίων και 19 των ΣΣΝΕ Πληρωμάτων Επιβατηγών Ακτοπλοϊκών Πλοίων, ε) της λειτουργίας του εστιατορίου των επιβατών για δύο γεύματα ημερησίως, στ) του σταθερού αριθμού των σιτιζόμενων μελών του πληρώματος, τις σχετικές ανάγκες του οποίου ικανοποιούσε το μαγειρείο πάντοτε, ανεξαρτήτως δηλαδή αν το πλοίο ταξίδευε ή παρέμενε αργό στο λιμάνι, ζ) της απασχόλησης στο μαγειρείο ως προσωπικού, εκτός από τον ενάγοντα αρχιμάγειρα, ενός μαγείρου Α’, δυο μαγείρων Β’, δυο μαγείρων Γ’ και τριών χυτροκαθαριστών, η) της αυξημένης ευθύνης του ενάγοντος για την άρτια λειτουργία της κουζίνας του ένδικου πλοίου, που απαιτούσε την παρουσία του και πέραν των χρονικών ορίων της βάρδιάς του, θ) του γεγονότος ότι κατά λογική αναγκαιότητα δεν ήταν απαραίτητη η επίβλεψη εκ μέρους του ενάγοντος των εργασιών καθαρισμού του μαγειρείου μετά το πέρας κάθε γεύματος, αφού η διαπίστωση της ολοκλήρωσης των σχετικών εργασιών μπορούσε να γίνει πριν την έναρξη της προετοιμασίας του επόμενου γεύματος και να καταλογιστούν από αυτόν, ως προϊστάμενο, ευθύνες τότε και τέλος ι) των διδαγμάτων της κοινής πείρας, το Δικαστήριο οδηγείται στην κρίση ότι ο μέσος όρος της συνολικής ημερήσιας απασχόλησης του ενάγοντος στο άνω πλοίο ήταν 12 ώρες. Η ανεπιφύλακτη υπογραφή από μέρους του των μηνιαίων μισθοδοτικών του καταστάσεων δεν υποδηλώνει, άνευ άλλου τινός, παραίτηση αυτού από τα ως άνω νόμιμα δικαιώματά του, σύμφωνα με όσα ανωτέρω αναφέρθηκαν, σε κάθε περίπτωση δε, τέτοια παραίτηση (άφεση χρέους) είναι άνευ έννομης επιρροής, επίσης, σύμφωνα με όσα ανωτέρω αναφέρθηκαν. Ομοίως, οι προσκομιζόμενες από την εναγόμενη μηνιαίες καταστάσεις [οι οποίες τιτλοφορούνται ως «ΑΡΧΕΙΟ ΩΡΩΝ ΑΝΑΠΑΥΣΗΣ ΝΑΥΤΙΚΩΝ», και αφορούν στον ενάγοντα, έχουν υπογραφεί από τον πλοίαρχο του ως άνω πλοίου και από τον ίδιο τον ενάγοντα από τον οποίο και συντάσσονταν κατόπιν οδηγιών του πλοιάρχου, και θεωρηθεί από το αρμόδιο λιμεναρχείο], στις οποίες φέρεται να απεικονίζονται οι ώρες εργασίας και ανάπαυσης του ενάγοντος για όλους τους μήνες του ανωτέρω διαστήματος ναυτολόγησής του στο άνω πλοίο, προέκυψε από το σύνολο των αποδεικτικών στοιχείων που λήφθηκαν υπόψη, ότι δεν φέρουν ακριβείς και ανταποκρινόμενες στην πραγματικότητα εγγραφές αναφορικά με τη διάρκεια της ημερήσιας απασχόλησης του ενάγοντος, όπως βάσιμα ο τελευταίος ισχυρίζεται, καθώς πράγματι αυτός εργαζόταν υπερωριακά κατά τα προαναφερθέντα, και η τήρηση των μηνιαίων καταστάσεων αυτών είχε τυπικό και μόνον χαρακτήρα, καθώς αυτές είθισται να συντάσσονται από όλα τα πλοία και να παραδίδονται στις αρμόδιες λιμενικές αρχές προκειμένου να εμφανίζεται συμμόρφωση με τη νομοθεσία για την ανάπαυση των ναυτικών, η δε υπογραφή από πλευράς του των εγγράφων αυτών, στα οποία έχουν καταχωρηθεί λιγότερες ώρες υπερωριακής εργασίας του από τις πραγματικές, δεν ενέχει χωρίς άλλο, παραίτησή του από τα νόμιμα δικαιώματά του (Εφ.Πειρ. 98/2020, Τ.Ν.Π. ΝΟΜΟΣ). Ακόμη όμως κι αν ήθελε γίνει δεκτό ότι η υπογραφή αυτή συνιστά παραίτηση, υπό τη μορφή της άφεσης χρέους κατ’ άρθρο 454 Α.Κ, και πάλι η παραίτηση αυτή στερείται εννόμου επιρροής, σύμφωνα με την προαναφερθείσα γενική αρχή του εργατικού δικαίου, που συνάγεται από τις διατάξεις των άρθρων 3, 174, 180, 679 ΑΚ, 8 Ν 2112/1920, 5 παρ. 1 α.ν. του 539/1945, 8 παρ. 4 του ν.δ/τος 4020/1920 και 8 παρ.4 του ν.δ/τος 4020/1959, κατά την οποία, εφόσον ο νόμος δεν ορίζει διαφορετικά, δε συγχωρείται και άρα είναι άκυρη η παραίτηση του εργαζομένου από το δικαίωμα να λάβει τα κατά νόμο ελάχιστα όρια των αποδοχών του, καθώς και η παραίτηση από άλλα δικαιώματά του, που απορρέουν από τη σχέση εργασίας του, και αναγνωρίζονται από κανόνες δημόσιας τάξης, όπως είναι το δικαίωμά του για την καταβολή της νόμιμης αμοιβής του από την υπερωριακή του απασχόληση, ανεξαρτήτως αν η οικεία αξίωση έχει ή δεν έχει ακόμη γεννηθεί (βλ. και Α.Π. 1554/2011, Α.Π. 1569/2017, Τ.Ν.Π. ΝΟΜΟΣ). Επομένως, ο ενάγων παρείχε, σύμφωνα με την ανωτέρω Σ.Σ.Ν.Ε, κατά τις καθημερινές και Κυριακές τέσσερις (4) ώρες υπερωριακής εργασίας και κατά τα Σάββατα και τις αργίες δώδεκα(12) ώρες τέτοιας εργασίας. Το πρωτοβάθμιο Δικαστήριο, επομένως, που και αυτό δέχθηκε ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δώδεκα (12) ώρες κατά μέσον όρο, δεν έσφαλε ως προς την εκτίμηση των αποδείξεων και πρέπει να απορριφθούν ως αβάσιμοι, κατά το σχετικό σκέλος τους, ο δεύτερος λόγος της έφεσης του ενάγοντος και ο δεύτερος λόγος της έφεσης της εναγόμενης, με τους οποίους υποστηρίζεται αντίστοιχα ότι ο ενάγων εργαζόταν καθημερινά, καθώς και τα Σάββατα, τις Κυριακές και τις αργίες επί δεκατρείς (13) και δέκα (10) ώρες κατά μέσον όρο.</p>
   <p>Με βάση τα ανωτέρω αποδειχθέντα, οι αξιώσεις του ενάγοντος για τη ναυτική εργασία του κατά το χρονικό διάστημα από 7-9-2019 έως 15-10-2019 στο πλοίο «ΝΡ» διαμορφώνονται ως εξής:</p>
   <p>Α. ΥΠΕΡΩΡΙΑΚΗ ΑΜΟΙΒΗ</p>
   <p>Ως αμοιβή για την υπερωριακή εργασία του κατά τις καθημερινές ο ενάγων δικαιούται συνολικά: 27 καθημερινές Χ 4 ώρες υπερωρίας ημερησίως Χ 13,61 ευρώ η κάθε ώρα= 1.469,88 ευρώ. Έναντι του ποσού αυτού, έλαβε από την εναγόμενη, όπως συνομολογεί, ως αμοιβή για την υπερωριακή εργασία του κατά τις καθημερινές, το ποσό των 402,31 ευρώ και του οφείλεται υπόλοιπο ποσό <strong>1.067,57 ευρώ,</strong> απορριπτομένης της ένστασης μερικής εξόφλησης που πρόβαλε η εναγόμενη, καθόσον το επικαλούμενο απ’ αυτήν άνω καταβληθέν ποσό έχει ήδη συνομολογηθεί και αφαιρεθεί από τον ενάγοντα.&nbsp; Επομένως, το πρωτοβάθμιο Δικαστήριο που επιδίκασε στον ενάγοντα το ίδιο άνω ποσό για αμοιβή υπερωριακής εργασίας του στο άνω πλοίο κατά τις καθημερινές, ορθά τις αποδείξεις εκτίμησε και πρέπει να απορριφθούν ως αβάσιμοι, κατά το σχετικό σκέλος τους, ο δεύτερος λόγος της έφεσης του ενάγοντος, με τον οποίο υποστηρίζεται ότι για την άνω αιτία οφείλεται στον ενάγοντα υπόλοιπο 1.802,51 ευρώ και ο δεύτερος λόγος της έφεσης της εναγόμενης, με τον οποίο υποστηρίζεται ότι για την άνω αιτία ο ενάγων έχει εξοφληθεί πλήρως. Σημειωτέον ότι, για τις Κυριακές, τα Σάββατα και τις αργίες ο ενάγων δεν αιτείται υπερωριακής αμοιβής και ως εκ τούτου δεν ερευνάται εάν δικαιούται τέτοια. Και</p>
   <p>Β. ΑΝΑΛΟΓΙΑ ΕΠΙΔΟΜΑΤΟΣ ΧΡΙΣΤΟΥΓΕΝΝΩΝ ΈΤΟΥΣ 2019.</p>
   <p>Με βάση το άρθρο 14 της εφαρμοστέας εν προκειμένω Σ.Σ.Ε. Πληρωμάτων Ακτοπλοϊκών Επιβατηγών Πλοίων έτους 2019 και τα άρθρα 2, 3 και 7 της υπ’ αριθ. 70109/8008/14-12-1982 απόφασης του Υπουργού Εμπορικής Ναυτιλίας «περί των προϋποθέσεων χορηγήσεως επιδομάτων εορτών Χριστουγέννων και Πάσχα προς του δικαιούμενους ναυτικούς»,&nbsp; ο ενάγων δικαιούται, για την εργασία του εντός του κρίσιμου χρονικού διαστήματος από 8-9-2019 έως 15-10-2019, αναλογία επιδόματος εορτών Χριστουγέννων έτους 2019, ποσού 745,53 ευρώ [1.883,23 ευρώ μισθός ενεργείας + 414,31 ευρώ επίδομα Κυριακών + 36,64 ευρώ επίδομα βαριάς και ανθυγιεινής εργασίας + αντίτιμο τροφής 599,40 ευρώ + ειδική αμοιβή αρχιμάγειρου 204,15 ευρώ (άρθρο 12 παρ. 3 της ΣΣΕ για εργασίες σφαγέα και ζαχαροπλάστη, τις οποίες δεν αρνείται η εναγόμενη) + επίδομα αδείας μετά αντιτίμου τροφής 622,07 ευρώ + μέσος όρος τακτικά παρεχόμενης μηνιαίας υπερωριακής εργασίας κατά το έτος 2019 1.106,40 ευρώ (1.469,88&nbsp; η συνολική υπερωριακή του αμοιβή κατά τους άνω υπολογισμούς : 38 ημέρες υπηρεσίας Χ 30 ημέρες) + μέσος όρος αμοιβής για τους πλόες άγονης γραμμής 64,62 ευρώ (ως δεν αρνείται η εναγόμενη) = 4.930,82 ευρώ σύνολο μηνιαίων τακτικών αποδοχών] : 25 Χ 2 = 394,46 ευρώ για κάθε 19ήμερο απασχόλησης Χ 1,89 19ήμερα απασχόλησης της ανωτέρω περιόδου = 745,53 ευρώ. Αντί του ποσού αυτού έχει ήδη λάβει από την εναγόμενη, ως συνομολογεί, το ποσό των 539,10 ευρώ και του οφείλεται υπόλοιπο ποσό (745,53 – 539,10 =<strong> 419,70 ευρώ. </strong>Συνεπώς, το πρωτοβάθμιο Δικαστήριο που με την εκκαλουμένη απόφαση επιδίκασε στον ενάγοντα για την υπηρεσία του στο άνω πλοίο το ποσό των 412,57 ευρώ για αναλογία επιδόματος εορτών Χριστουγέννων, αφού δέχθηκε τα ίδια άνω επιμέρους ποσά μηνιαίων τακτικών αποδοχών του αλλά προέβη σε εσφαλμένη άθροιση αυτών στο συνολικό ποσό των 5.982,74 ευρώ αντί του ορθού των 4.930,82 ευρώ, εσφαλμένα εκτίμησε τις αποδείξεις, δεκτού γενομένου κατά ένα μέρος του του σχετικού σκέλους του δεύτερου λόγου της έφεσης του ενάγοντος και απορριπτομένου ως αβάσιμου του σχετικού σκέλους του τέταρτου λόγου της έφεσης της εναγόμενης, με το οποίο ισχυρίζεται ότι έχει πλήρως εξοφλήσει την άνω αξίωση του ενάγοντος. Κατόπιν όλων αυτών, το συνολικό ποσό που δικαιούται να αξιώσει ο ενάγων από την εναγόμενη με βάση την ένδικη αγωγή του ανέρχεται σε (15.654,53 + 2.646,54 + 1.055,74 + 3.255,40 + 372,75 + 625,15 + 1.925,10 + 1.218,03 + 1.680,08 + 33.085,54 + 5.399,47 + 1.426,25 + 413,92 + 180,53 + 1.463,13 + 422,41 + 483,89 + 1.067,57 + 419,70) 72.795,73 ευρώ. Ακολούθως, μη υπάρχοντος άλλου λόγου των άνω εφέσεων προς εξέταση, πρέπει: α) να απορριφθεί η Α έφεση της εναγόμενης ως αβάσιμη κατ’ ουσία και να καταδικαστεί η εναγόμενη στην πληρωμή των δικαστικών εξόδων του ενάγοντος για τον παρόντα (δεύτερο) βαθμό δικαιοδοσίας, κατά παραδοχή του σχετικού αιτήματός του (άρθρα 106, 176, 183, 189 παρ. 1, 191 παρ. 2 και 591 παρ. 1 Κ.Πολ.Δ) και β) να γίνει δεκτή η Α έφεση του ενάγοντος ως εν μέρει βάσιμη και κατ’ ουσία και να εξαφανισθεί η εκκαλούμενη απόφαση, όχι μόνο ως προς τα κεφάλαια για τα οποία έγιναν δεκτοί οι λόγοι της έφεσής του, αλλά στο σύνολό της, για το ενιαίο της εκτέλεσης του τίτλου (Α.Π. 748/1984, ΕλλΔνη 26, 642, Εφ.Λαρ. 4/2017, Τ.Ν.Π. ΙΣΟΚΡΑΤΗΣ, Σ. Σαμουήλ, Η έφεσις, έκδοση 2006, σ.σ. 430, 431) και εντεύθεν και ως προς τη σχετική διάταξη των δικαστικών εξόδων. Στη συνέχεια, πρέπει&nbsp; να κρατηθεί η υπόθεση (άρθρο 535 παρ. 1 Κ.Πολ.Δ.), να δικασθεί κατ’ ουσία η ένδικη αγωγή, να γίνει αυτή δεκτή εν μέρει ως βάσιμη κατ’ ουσία [εφόσον αρμόδια (άρθρα 16, 25 παρ. 2, 33 Κ.Πολ.Δ, 51 παρ. 3<sup>Α</sup>’ Ν. 2172/1993) και παραδεκτά εισήχθη αυτή στο Δικαστήριο τούτο κατά τη διαδικασία των άρθρων 614 αριθ. 3 Κ.Πολ.Δ, σε συνδ. με άρθρο 82 Κ.Ι.Ν.Δ, καταβλήθηκε το ανάλογο δικαστικό ένσημο για το αντικείμενό της και είναι και νόμιμη κατά τις προεκτεθείσες στις σχετικές μείζονες σκέψεις διατάξεις, σε συνδυασμό με εκείνες των άρθρων 53, 54, 57, 60 εδ. α΄, 84 παρ. 1 Κ.Ι.Ν.Δ, 340, 341 εδ. Α’, 345 εδ. Α’, 346, 361, 648, 653, 655 Α.Κ, 68, 70, 176, 191 παρ. 2 και 591 παρ. 1<sup>α</sup>’ Κ.Πολ.Δ, και των προαναφερόμενων Σ.Σ.Ε. Πληρωμάτων Ακτοπλοϊκών Επιβατηγών Πλοίων ετών 2018 και 2019] και: <strong>Α)</strong> να υποχρεωθεί η πρώτη εναγόμενη να καταβάλει στον ενάγοντα, για διαφορές αμοιβής υπερωριακής εργασίας του στο πλοίο «ΕΠ», το ποσό των 18.301,07 ευρώ και <strong>Β)</strong> να αναγνωριστεί ότι η εναγόμενη υποχρεούται να καταβάλει στον ενάγοντα, για λοιπές διαφορές οφειλόμενων αποδοχών του στο πλοίο «ΕΠ» και για διαφορές οφειλόμενων αποδοχών του στα πλοία «ΝΜ», «ΝΣ» και «ΝΡ», υπόλοιπο ποσό 54.494,66 ευρώ, τα δε άνω ποσά με το νόμιμο τόκο (όπως κρίθηκε πρωτόδικα και δεν αμφισβητείται ειδικά από τους διαδίκους) από την επομένη της ημερομηνίας της τελευταίας απόλυσης του ενάγοντος, ήτοι από τις 15-10-2019 και μέχρι την εξόφληση. Τέλος, η εναγόμενη πρέπει να καταδικαστεί σε μέρος των δικαστικών εξόδων του ενάγοντος αμφοτέρων των βαθμών δικαιοδοσίας (άρθρα 106, 178 παρ. 1, 180, 183, 189 παρ. 1, 191 παρ. 2 Κ.Πολ.Δ.), κατά τα αναφερόμενα ειδικότερα στο διατακτικό.</p>
   <p><strong>ΓΙΑ ΤΟΥΣ ΛΌΓΟΥΣ ΑΥΤΟΥΣ</strong></p>
   <p>Συνεκδικάζει αντιμωλία των διαδίκων τις Α και Β&nbsp; άνω εφέσεις.</p>
   <p>Δέχεται τυπικά και απορρίπτει κατ’ ουσία την Α’ έφεση.</p>
   <p>Καταδικάζει την εκκαλούσα στην άνω έφεση στην πληρωμή των δικαστικών εξόδων του εφεσίβλητου για τον παρόντα βαθμό δικαιοδοσίας, τα οποία ορίζει στο ποσό των εξακοσίων (600,00) ευρώ.</p>
   <p>Δέχεται τυπικά και κατ’ ουσία την υπό στοιχείο Β έφεση.</p>
   <p>Εξαφανίζει τη με αριθ. 2756/2020 οριστική απόφαση του Μονομελούς Πρωτοδικείου Πειραιά, η οποία εκδόθηκε αντιμωλία των διαδίκων, κατά την ειδική διαδικασία των περιουσιακών – εργατικών διαφορών.</p>
   <p>Κρατεί και δικάζει επί τοις ουσίας την υπόθεση που αφορά την αναφερθείσα στο σκεπτικό από 20-12-2019 και με ΓΑΚ ….. και ΕΑΚ …../23-12-2019 αγωγή.</p>
   <p>Δέχεται εν μέρει αυτή.</p>
   <p>Υποχρεώνει την εναγόμενη να καταβάλει στον ενάγοντα το ποσό των δέκα οκτώ χιλιάδων τριακοσίων ένα ευρώ και επτά λεπτών (18.301,07), με το νόμιμο τόκο από την 15-10-2019 και μέχρι την εξόφληση.</p>
   <p>Αναγνωρίζει ότι η εναγόμενη υποχρεούται να καταβάλει στον ενάγοντα επιπλέον ποσό πενήντα τεσσάρων χιλιάδων τετρακοσίων ενενήντα τεσσάρων ευρώ και εξήντα έξι λεπτών (54.494,66), με το νόμιμο τόκο από την 15-10-2019 και μέχρι την εξόφληση.</p>
   <p>Καταδικάζει την εναγόμενη στην πληρωμή μέρους των δικαστικών εξόδων του ενάγοντος και για τους δύο βαθμούς δικαιοδοσίας, τα οποία ορίζει στο ποσό των τριών χιλιάδων (3.000,00) ευρώ.</p>
   <p>Κρίθηκε, αποφασίσθηκε και δημοσιεύθηκε στον Πειραιά σε έκτακτη, δημόσια στο ακροατήριό του συνεδρίαση, στις 31 Μαρτίου 2022, χωρίς την παρουσία των διαδίκων και των πληρεξούσιων δικηγόρων τους.</p>
   <p><strong>Ο ΔΙΚΑΣΤΗΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Η ΓΡΑΜΜΑΤΕΑΣ</strong></p>
  </div><!-- .entry-content -->
 </article>
</div></div></div></body></html>