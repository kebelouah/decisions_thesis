<html><body><h1>Αριθμός Απόφασης 4/2019</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=749<br/><div class="content"><div class="content-inner">
 <article id="post-749" class="entry entry-single post-749 post type-post status-publish format-standard hentry category-20 category-18">
  <h1 class="entry-title entry--item h2">Αριθμός Απόφασης 4/2019</h1>
  <div class="entry-content entry--item">
   <div class="printomatic pom-small-black " id="id4288" data-print_target="article"></div>
   <p style="text-align: center;"><strong>A</strong><strong>ριθμός&nbsp;&nbsp; 4/2019</strong></p>
   <p style="text-align: center;"><strong>ΤΟ ΜΟΝΟΜΕΛΕΣ ΕΦΕΤΕΙΟ ΠΕΙΡΑΙΩΣ</strong></p>
   <p style="text-align: center;"><strong>ΝΑΥΤΙΚΟ ΤΜΗΜΑ</strong></p>
   <p>Αποτελούμενο από τη Δικαστή Μαρία Παπαδογρηγοράκου, Εφέτη, η οποία ορίσθηκε από τον Πρόεδρο του Τριμελούς Συμβουλίου Διευθύνσεως του Εφετείου Πειραιώς, και από τη Γραμματέα Κ.Δ.</p>
   <p style="text-align: center;"><strong>ΜΕΛΕΤΗΣΕ ΤΗ ΔΙΚΟΓΡΑΦΙΑ</strong></p>
   <p style="text-align: center;"><strong>ΣΚΕΦΤΗΚΕ ΣΥΜΦΩΝΑ ΜΕ ΤΟ ΝΟΜΟ</strong></p>
   <p>Η κρινομένη με αριθμό ……… έφεση κατά της 5680/2017 οριστικής απόφασης του Μονομελούς Πρωτοδικείου Πειραιώς, που εκδόθηκε, κατά την ειδική διαδικασία των άρθρων 666 επ. του ΚΠολΔ (άρθρο 82 του ΚΙΝΔ), αντιμωλία των διαδίκων, επί της με αριθμό ………. αγωγής του ήδη εκκαλούντος ναυτικού κατοίκου ……, κατά της εναγομένης και ήδη εφεσίβλητης ναυτικής εταιρίας που εδρεύει στην Αθήνα, έχει ασκηθεί σύμφωνα με τις νόμιμες διατυπώσεις με κατάθεση αυτής στη Γραμματεία του Πρωτοβαθμίου Δικαστηρίου και εμπροθέσμως, αφού οι διάδικοι δεν επικαλούνται, ούτε άλλωστε προκύπτει ότι έγινε επίδοση της εκκαλουμένης, ενώ δεν έχει παρέλθει διετία από την έκδοση της εκκαλουμένης (άρθρα 19, 495 παρ. 1 και 4, 511, 513 παρ. 1 περ. β, 516 παρ. 1, 517, 518 παρ. 2 και 591 παρ. 1 του ΚΠολΔ). Πρέπει επομένως η κρινόμενη έφεση και να γίνει δεκτή κατά το τυπικό της μέρος και να ερευνηθεί περαιτέρω κατ’ ουσίαν κατά την ίδια παραπάνω ειδική διαδικασία (άρθρο 533 παρ. 1 ΚΠολΔ), δεδομένου ότι ως προς τις διαφορές αυτές υπάρχει απαλλαγή από το παράβολο εφέσεως του άρθρου 495 παρ. 3 του ΚΠολΔ, όπως ισχύει μετά το ν. 4055/2012.</p>
   <p>Στην προκειμένη περίπτωση, ο ενάγων και ήδη εκκαλών εξέθετε με τη με αριθμό ……… αγωγή του ενώπιον του πρωτοβάθμιου Δικαστηρίου ότι δυνάμει σύμβασης ναυτικής εργασίας αορίστου χρόνου που καταρτίστηκε στην Καλλιθέα του νοµού Αττικής και τον Πόρο Κεφαλληνίας, µεταξύ αυτού και της ήδη εφεσίβλητης εταιρείας, νόµιµα εκπροσωπούµενης, πλοιοκτήτριας του µε ελληνική σηµαία επιβατηγού- οχηµαταγωγού πλοίου «Ν.Κ.», µε αριθµό νηολογίου Πειραιώς, µε αριθµό ……, κοχ, 3923,97, ναυτολογήθηκε αυθηµερόν αρχικώς στις 2-9-2014 στο παραπάνω πλοίο, το οποίο εκτελούσε καθηµερινά τα αναλυτικά αναφερόµενα στην αγωγή δροµολόγια σύµβασης δηµόσιας υπηρεσίας, ως ναύτης, της σύµβασης εργασίας του υπό τα εκτιθέμενα στην αγωγή του να διέπεται&nbsp; από την ελληνική συλλογική σύµβαση ναυτικής εργασίας [Σ.Σ.ΝΕ.] Πληρωµάτων Ακτοπλοϊκών Επιβατηγών Πλοίων (και όχι από την αντίστοιχη περί πορθµείων) υπ’ αρ. 3525/1.5.2./01/2011, η οποία δηµοσιεύτηκε στο ΦΕΚ 1070/31-5-2011, όπως αυτή επικαιροποιήθηκε και από 1-1-2014 κυρωθείσα µε την υπ’ αρ. 3525.1.5/1/2014 απόφαση του ΥΝΑ [ΦΕΚ Β 1664/24-6-2014] και ακολούθως µε την αντίστoιχη για το έτος 2016. Ότι εργάστηκε κατά τα αναλυτικά αναφερόµενα στην αγωγή χρονικά διαστήµατα, η δε ναυτολόγησή του ανανεώθηκε στις 8-3-2015 και στις 7-4-2016, οπότε και ο πλοίαρχος του ανωτέρω πλοίου τον ναυτολόγησε στο πλοίο υπό την ιδιότητα του ναύτη και ότι η σύµβασή του διήρκησε µέχρι και τις 5-8-2016, οπότε και απολύθηκε στο λιµάνι της Κυλλήνης, αµοιβαία συναινέσει. Ότι καθ’ όλη τη διάρκεια της σύµβασής του και δη κατά το χρονικό διάστηµα από τις 2-9-2014 έως και τις 5-8-2016, καίτοι ο ίδιος κατεντολή και για&nbsp; λογαριασµό της πλοιοκτήτριας και ήδη εναγοµένης εταιρείας ως εργοδότριας αυτού, εργαζόταν υπό την ανωτέρω ιδιότητα συνολικά επί επτά (7) ηµέρες την εβδοµάδα και δεκατέσσερις (14) ώρες την ηµέρα κατά µέσο όρο (ήτοι κατά έξι επιπλέον ώρες ηµερησίως). Ότι για την ως άνω εκτιθέµενη συνολική του απασχόληση δεν του χορηγούνταν από την εφεσίβλητη οι προβλεπόµενες από την εφαρµοστέα συλλογική σύµβαση αµοιβές για διαφορά υπερωριών κατά τις καθηµερινές και τις Κυριακές, για την αντίστοιχη ως άνω υπερωριακή εργασία του κατά τα Σάββατα και τις αργίες, διαφορές επί της αµοιβής για εκτέλεση δροµολογίων express του πλοίου, επίδοµα έχµασης (συµµετοχή σrη φορτοεκφόρτωση οχηµάτων), καθώς και διαφορών δώρων εορτών για τα έτη 2015 και 2016 αντίστοιχα, συνολικού ύψους της τάξης των 72.653,44 €, ενώ το πλοίο εκτέλεσε τα αναφερόµενα στην αγωγή επιµέρους αναφερόµενα αναλυτικά και κατά πίνακες δροµολόγια, παρόλο που οι πραγματοποιηθείσες από τον ίδιο υπερωρίες έγιναν κατ’εντολή της και διαφορές αποδοχών ούτε συνυπολόγισε τις παραπάνω αποδοχές για την καταβολή των επιδομάτων εορτών, µε αποτέλεσµα να οφείλεται σε αυτόν κάθε κονδύλιο που ειδικότερα προσδιορίζεται στην αγωγή, ανερχοµένου του συνολικά οφειλόµενου ποσού από τις αιτίες αυτές σε 72.653,44 €, το οποίο αιτήθηκε να του καταβάλει νομιμοτόκως από τις 5-8-2016, ήτοι από την εποµένη της απόλυσής του, άλλως από την άσκηση της αγωγής και επικουρικώς με τις περί αδικαιολογήτου πλουτισµού διατάξεις. Το πρωτοβάθµιο Δικαστήριο µε την εκκαλούµενη µε αριθµό 5680/2014 οριστική απόφασή του, έκρινε ορισμένη και εν μέρει νόμιμη την αγωγή ως προς την κύρια βάση της με νομικό έρεισμα στις διατάξεις των άρθρων 361,648 επ. ΑΚ, άρθρα 1,2,53,54,60,84,105 και 106 του ΚΙΝΔ, άρθρο µόνο της Υ.Α. 70109/8008 (Εµπορικής Ναυτιλίας) της 14.12.81/7.1.82. «Προϋποθέσεις χορηγήσεως επιδοµάτων εορτών Χριστουγέννων και Πάσχα στους δικαιουµένους ναυτικούς» (ΦΕΚ Β’l/1982) και 340, 341, 345, 346 ΑΚ, 68, 70, 907, 908 παρ. 1 περ. ε’ και 176 ΚΠολΔ, ενώ την απέρριψε ως νομικά αβάσιμη κατά το μέρος που επιχειρήθηκε να θεμελιωθεί στη σσνε περί ακτοπλοΐας και στη σσνε περί πορθμείων για το διάστημα που δεν υφιστατο εν ισχύ σχετική συλλογική σύμβαση, και στη συνέχεια απέρριψε ως ουσία αβάσιμη την αγωγή, κρίνοντας αφενός ότι η ημερήσια απασχόληση του ενάγοντος δεν υπερέβαινε τις 8 ώρες, αφετέρου ότι αυτός έχει εξοφληθεί για κάθε αξίωση του. Κατά της αποφάσεως αυτής παραπονείται τώρα ο ήδη εκκαλών ενάγων με την κρινόμενη έφεση του και τους αναφερόμενους σε αυτή λόγους που ανάγονται σε εσφαλμένη ερμηνεία και εφαρμογή του νόμου και κακή εκτίμηση αποδείξεων και σχετικά και ζητεί την εξαφάνισή της με σκοπό να γίνει δεκτή η κρινόμενη αγωγή του.</p>
   <p>Στο άρθρο 170 του ν.δ. 187/1973 “περί Κωδικός Δημοσίου Ναυτικού Δικαίου” (ΦΕΚ Α` 261) και υπό τον τίτλο “κατηγορίαι δρομολογιακών γραμμών και αρμοδιότης δρομολογήσεως”, ορίσθηκε στην παράγραφο 1 ότι δια π.δ. εκδιδομένου προτάσει του αρμοδίου Υπουργού καθορίζονται “α) αι κατηγορίαι των προς εξυπηρέτηση της μεταξύ των ελληνικών λιμένων μεταφοράς επιβατών δρομολογιακών γραμμών, β) η αρμοδιότης προς δρομολόγησιν πλοίων και καθορισμόν δρομολογίων εις τας γραμμάς αυτάς”. Στο εκδοθέν, βάσει της ως άνω εξουσιοδοτήσεως, π.δ. 814/1974 (ΦΕΚ Α` 350) “περί καθορισμού κατηγοριών δρομολογιακών γραμμών και αρμοδιότητος δρομολογήσεως”, ορίσθηκε στο άρθρο 1 περ. ε` αυτού, ότι κατά την εφαρμογή του διατάγματος τούτου και υπό τον όρο “δρομολογιακή γραμμή” νοείται η σειρά των λιμένων ή σημείων προσεγγίσεως του επιβατηγού πλοίου προς εξυπηρέτηση δρομολογιακής γραμμής. Εξάλλου, με τις υα 3525.1.5/01/2014 (φεκ β 1664/24.6.2014) είχε ισχύ μέχρι 31.12.2014 και η ΣΣΝΕ 2242.5.-1/72672-/2016 (φεκ β 2796/5.9.2016) με ισχύ από 1.1.2016 κυρώθηκαν οι από 13.6.2014 και 23.8.2016 ΣΣΕ των πληρωμάτων των ακτοπλοϊκών επιβατηγών πλοίων, οι οποίες εφαρμόζονται επί των πλοίων που εκτελούν πλόες αποστάσεως άνω των 30 ναυτικών μιλίων, ενώ για τα πλοία (πορθμεία) που εκτελούν πλόες μέχρι αποστάσεως 30 ναυτικών μιλίων εφαρμόζεται η ΣΣΕ αμοιβών πληρωμάτων πορθμείου εσωτερικού (ΥΑ 3525.6/1/2014 (ΦΕΚ Β` 2500/19.9.2014) και ΥΑ 2242.5/5586/2017 (ΦΕΚ Β` 355/9.2.2017) (βλ. παράγραφο 1 των ανωτέρω υπουργικών αποφάσεων). Όπως συνάγεται από τις ανωτέρω διατάξεις, υπό τον όρο “εκτέλεση πλόων μεταξύ λιμένων εσωτερικού μέχρι 30 ναυτικών μιλίων ή άνω των 30 ναυτικών μιλίων από την αφετηρία μέχρι τον λιμένα προορισμού” νοείται το σύνολο της δρομολογιακής γραμμής, όπως αυτή προκύπτει από την περί δρομολογήσεως του πλοίου σχετική διοικητική πράξη, είναι δε αδιάφορο εάν κατά την εκτέλεση του ένα δρομολόγιο πραγματοποιείται εκάστοτε εξ ολοκλήρου ή εν μέρει. Περαιτέρω, το μήκος της δρομολογιακής γραμμής, το οποίο έχει σημασία για την εφαρμοστέα εκάστοτε ΣΣ ναυτικής εργασίας (ΣΣΝΕ) ή υπουργική απόφαση, δηλαδή εάν θα εφαρμοσθούν οι ΣΣΕ για πλοία που εκτελούν πλόες αποστάσεως μέχρι 30 ναυτικών μιλίων (ΣΣΝΕ πληρωμάτων πορθμείων εσωτερικού) ή οι ΣΣΝΕ πληρωμάτων ακτοπλοϊκών επιβατηγών πλοίων, εξευρίσκεται λαμβανομένων υπόψη και των αποστάσεων των ενδιάμεσων λιμένων στους οποίους προσεγγίζει το πλοίο κατά τους ορισμούς της περί δρομολογήσεως αυτού διοικητικής πράξεως. Περαιτέρω, το μήκος της δρομολογιακής γραμμής, το οποίο έχει σημασία για την εφαρμοστέα εκάστοτε συλλογική σύμβαση ή υπουργική απόφαση, δηλαδή εάν θα εφαρμοσθούν οι ΣΣΕ για πλοία που εκτελούν πλόες αποστάσεως μέχρι 30 ναυτικών μιλίων ή οι αναφερόμενες σε ακτοπλοϊκά πλοία, τα οποία εκτελούν μεγαλύτερες διαδρομές, εξευρίσκεται λαμβανομένων υπ` όψη και των αποστάσεων των ενδιαμέσων λιμένων, εις τους οποίους προσεγγίζει το πλοίο κατά τους ορισμούς στη περί δρομολογήσεως αυτού διοικητικής πράξεως, αναφέρεται δε σε καθαρώς τεχνικής φύσεως ζήτημα, γι` αυτό λαμβάνεται υπόψη η περί τούτου βεβαίωση της αρμοδίας κρατικής υπηρεσίας, κατά τις γενόμενες επίσημες μετρήσεις (ΣτΕ 3674/88 ΕΝαυτΔ 1989.378, ΕΦ ΠΑΤΡ 62/2007ΑΧΑΝΟΜ 2008/587). Εξ άλλου, η εφαρμογή για το πλήρωμα των ΣΣΝΕ πληρωμάτων ακτοπλοϊκών επιβατηγών πλοίων, εφόσον το πλοίο, με βάση την οικεία διοικητική πράξη, έχει δρομολογηθεί για να εκτελεί πλόες αποστάσεως άνω των 30 ναυτικών μιλίων υπό την προεκτεθείσα έννοια, είναι, ως ευνοϊκότερη για τον εργαζόμενο ναυτικό, γενική και καθολική και όταν ακόμη το ίδιο πλοίο εκτελεί παραλλήλως και πλόες πορθμείου, δηλαδή δρομολόγια αποστάσεως μέχρι 30 ναυτικών μιλίων. (ΕφΠατρ 125/2008 ΕΠΙΣΚΕΔ 2008/550, ΕφΠατρ 100/2007 ΕΠΙΣΚΕΜΠΔ 2007/523, ΕφΠατρ 1024/2007 ΑΧΑΝΟΜ 2008/642).</p>
   <p>Από την ένορκη κατάθεση του μάρτυρος ανταπόδειξης […………], που εμπεριέχεται στα ταυτάριθμα με την εκκαλουμένη πρακτικά δημόσιας συνεδρίασης του Δικαστηρίου αυτού από τις προσκομιζόμενες με επίκληση: [Α] από την πλευρά του εκκαλούντος με αριθμό ….. ένορκη βεβαίωση του μάρτυρος απόδειξης ……… ενώπιον του της συμβολαιογράφου Κομοτηνής, Σ.Κ., η οποία ελήφθη με πρωτοβουλία του εκκαλούντος, μετά από νόμιμη πριν από δύο εργασίμων ημερών κλήτευση της εφεσίβλητης, κατ’ άρθρο 422 παρ. 1 ΚΠολΔ όπως αυτό προκύπτει από την προσκομιζόμενη μετ’ επικλήσεως με αριθμό …… έκθεση επίδοσης δικαστικού επιμελητή του δικαστικού επιμελητή της περιφερείας του Εφετείου Πειραιώς, Κ.Κ, καθώς και [Β] από τις προσκομιζόμενες με αριθμό ………… ένορκες βεβαιώσεις των μαρτύρων ανταπόδειξης της εφεσίβλητης, ………. και ………., αντίστοιχα, ενώπιον της συμβολαιογράφου Κεφαλληνίας, Α.Γ., αντίστοιχα, μετά από νομότυπη κλήτευση του άλλου διάδικου μέρους, όπως προκύπτει από την προσκομιζόμενη μετ’ επικλήσεως με αριθμό …….. έκθεση επίδοσης του δικαστικού επιμελητή της περιφερείας του Πρωτοδικείου Πειραιώς, Ν. Ζ., όπως και από όλα ανεξαιρέτως τα προσκομιζόμενα με επίκληση από τους διαδίκους έγγραφα, αποδεικνύονται τα ακόλουθα πραγματικά περιστατικά που έχουν ουσιώδη επιρροή στην έκβαση της δίκης: Ο εκκαλών ο οποίος είναι απογεγραμμένος ναυτικός, δυνάμει διαδοχικών συμβάσεων εξαρτημένης ναυτικής εργασίας αορίστου χρόνου, που καταρτίστηκαν στην Καλλιθέα του νομού Αττικής και τον Πόρο Κεφαλληνίας, μεταξύ αυτού και της εφεσίβλητης εταιρείας, νόμιμα εκπροσωπούμενης, πλοιοκτήτριας του με ελληνική σημαία επιβατηγού- οχηματαγωγού πλοίου «Ν. &nbsp;Κ. », με αριθμό νηολογίου Πειραιώς, με αριθμό ….., κοχ, 3923,97, ναυτολογήθηκε αυθημερόν αρχικώς στις 2-9-2014 με σύμβαση ναυτικής εργασίας που καταρτίστηκε στην Καλλιθέα του νομού Αττικής, στο παραπάνω πλοίο με την ειδικότητα του ναύτη. Αυτός εργάστηκε κατά τα αναλυτικά αναφερόμενα στην αγωγή χρονικά διαστήματα, η δε ναυτολόγησή του διήρκεσε από τις 11.4.2015 έως τις 30.11.2015 και από 1.12.2015 έως 3.12.2015 και από 11.4.2016 έως 31.10.2016 οπότε και απολύθηκε στο λιμάνι του Πορου, αμοιβαία συναινέσει. Το πλοίο αυτό μετά την με αριθμό 3314.1/167/14/31.10.2014 απόφαση του Υπουργείου Ναυτιλίας και Αιγαίου από 1.11.2014 δρομολογήθηκε στις γραμμές α) Κυλλήνη – Ζάκυνθος, β) Κυλλήνη – Κεφαλονιά και γ) Κυλλήνη – Κεφαλονιά – Ιθάκη, και κατά το χρόνο ναυτολόγησης του εκκαλούντος εκτελούσε καθημερινά τα εξής δρομολόγια: από τις 11.4.2015 έως τις 19.4.2015 Δευτέρα Τρίτη, Τετάρτη, Πέμπτη και Παρασκευή: Βαθύ (αναχ. 06:30) Πόρος – Κυλλήνη – Πόρος – Κυλλήνη – Πόρος – Κυλλήνη – Ζάκυνθος – Κυλλήνη – Πόρος και τελευταία άφιξη στο Βαθύ στη 01:00 της επόμενης ημέρας. Σάββατο: Βαθύ (αναχ. 06:30) – Πόρος – Κυλλήνη – Πόρος – Κυλλήνη – Πόρος – Κυλλήνη και τελευταία άφιξη στον Πόρο στις 19:45. Κυριακή: Πόρος (αναχ. 08:30) – Κυλλήνη – Πόρος – Κυλλήνη – Πόρος – Κυλλήνη – Ζάκυνθος – Κυλλήνη – Πόρος και τελευταία άφιξη στο Βαθύ τα μεσάνυχτα της Δευτέρας. Κατά το χρονικό διάστημα από 20/4/2015 έως 29/4/2015, από 15/5/2015 έως 9/7/2015, από 31/8/2015 έως 20/9/2015 και από 1/11/2015 έως 31.12.2015 το πλοίο εκτελούσε τα εξής δρομολόγια: Δευτέρα: Σάμη (αναχ. 06: 15) – Πισσαετός-Πόρος – Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη και τελευταία άφιξη στον Πόρο στις 23:30. Τρίτη και Τετάρτη: Πόρος (αναχ. 08:30) – Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη και τελευταία άφιξη στον Πόρο στις 23:30. Πέμπτη και Kυριακή: Πόρος (αναχ. 08:30) – Κυλλήνη – Ζάκυνθος — Κυλλήνη – Πόρος – Κυλλήνη – Ζάκυνθος – Κυλλήνη – Πόρος- Πισσαετός και τελευταία άφιξη στην Σάμη στη 01:00 της Παρασκευής και της Δευτέρας. Παρασκευή: Σάμη (αναχ. 06:15) – Πισσαετός – Πόρος – Κυλλήνη –Ζάκυνθος, Κυλλήνη – Πόρος – Κυλλήνη – Ζάκυνθος – Κυλλήνη — Πόρος – Πισσαετός και τελευταία άφιξη στην Σάμη στη 01:00 του Σαββάτου. Σάββατο: Σάμη (αναχ. 06:15) Πισσαετός – Πόρος – Κυλλήνη – Ζάκυνθος – Κυλλήνη – Πόρος – Κυλλήνη. Tελευταία άφιξη στον Πόρο στις 20:00. Κατά το χρονικό διάστημα από 30/4/2015 έως 14/5/2015 το πλοίο εκτέλεσε τα εξής δρομολόγια: Δευτέρα: Βαθύ (αναχ. 06 30) – Πόρος – Κυλλήνη — Ζάκυνθος – Κυλλήνη – Πόρος – Κυλλήνη – Πόρος και τελευταία άφιξη στο Βαθύ στις 23:15. Τρίτη και Τετάρτη: Πόρος (αναχ. 08:30) – Κυλλήνη – Ζάκυνθος – Κυλλήνη -Πόρος – Κυλλήνη Πόρος και τελευταία άφιξη στο Βαθύ στις 23: 15. Πέμπτη και Κυριακή : Πόρος (αναχ. 08:30)&nbsp; Κυλλήνη – Ζάκυνθος – Κυλλήνη – Πόρος – Κυλλήνη Πόρος και τελευταία άφιξη στο Βαθύ στη 1.00 της Παρασκευής και της Δευτέρας. Παρασκευή: Βαθύ (αναχ. 06:30) – Πόρος — Κυλλήνη — Ζάκυνθος — Κυλλήνη – Πόρος – Κυλλήνη – Πόρος και τελευταία άφιξη στο Βαθύ στη 01:00 του Σαββάτου. Σάββατο Βαθύ: (αναχ. 06:30)&nbsp; Πόρος – Κυλλήνη – Ζάκυνθος – Κυλλήνη – Πόρος – Κυλλήvη και τελευταία άφιξη στον Πόρο στις 19:45. Κατά το χρονικό διάστημα από 10/7/2015 έως 30.8.2015, το πλοίο εκτέλεσε τα εξής δρομολόγια καθημερινώς: Σάμη (αναχ. (06:15) Πισσαετός – Πόρος-Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη – Πόρος – Πισσαετός και τελευταία άφιξη στην Σάμη στη 01:00 της επόμενης ημέρας. Κατά το χρονικό διάστημα από 21/9/2015 έως 31/10/2015 το πλοίο εκτέλεσε τα εξής δρομολόγια: Δευτέρα: Σάμη (αναχ. 06:15) – Πισσαετός – Πόρος – Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη και τελευταία άφιξη στον Πόρο στις 23:15. Τρίτη και Τετάρτη: Πόρος (αναχ. 08:30) – Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη και τελευταία άφιξη στον Πόρο στις 23:15. Πέμπτη και Κυριακή: Πόρος (αναχ. 08:30) – Κυλλήνη – Ζάκυνθος – Κυλλήνη – Πόρος – Κυλλήνη – Ζάκυνθος – Κυλλήνη – Πόρος – Πισσαετός και τελευταία άφιξη στην Σάμη στη 01:00 της Παρασκευής και της Δευτέρας. Παρασκευή: Σάμη (αναχ. 06:15) – Πισσαετός – Πόρος – Κυλλήνη – Ζάκυνθος – Κυλλήνη – Πόρος- Κυλλήνη – Ζάκυνθος – Κυλλήνη και τελευταία άφιξη στον Πόρο στις 23: 15. Σάββατο: Πόρος (αναχ. 08:30) – Κυλλήνη – Ζάκυνθος – Κυλλήνη – Πόρος – Κυλλήνη και τελευταία άφιξη στον Πόρο στις 19:45. Κατά το χρονικό διάστημα από 11/4/2016 έως 25/4/2016 το πλοίο εκτέλεσε δρομολόγια μεταξύ των λιμένων Πόρου και Κυλλήνης ως εξής: Δευτέρα, Τρίτη, Τετάρτη, Πέμπτη και Παρασκευή: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 22:30. Σάββατο: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 16:45. Κυριακή και αργίες: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 08:30 και την τελευταία άφιξη στον Πόρο να είναι στις 22:30. Κατά το χρονικό διάστημα από 26/4/2016 έως 15/5/2016 το πλοίο εκτέλεσε δρομολόγια μεταξύ των λιμένων Πόρου και Κυλλήνης ως εξής: Δευτέρα, Τρίτη, Τετάρτη, Πέμπτη και Παρασκευή: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 22:30. Σάββατο: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 18:15. Κυριακή και αργίες: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 08:30 και την τελευταία άφιξη στον Πόρο να είναι στις 22:30. Κατά το χρονικό διάστημα από 16.5.2016 έως 22.7.2016 και από 1.9.2016 έως 18/9/2016 το πλοίο εκτέλεσε δρομολόγια μεταξύ των λιμένων Πόρου και Κυλλήνης ως εξής: Δευτέρα, Τρίτη, Τετάρτη, Πέμπτη, Παρασκευή και Σάββατο: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με. προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 23:00. Κυριακή και αργίες Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 08:30 και την τελευταία άφιξη στον Πόρο να είναι στις 23:00. Κατά το χρονικό διάστημα από 23.7.2016 έως 31/8/2016 το πλοίο εκτέλεσε δρομολόγια μεταξύ των λιμένων Πόρου και Κυλλήνης ως εξής: Δευτέρα, Τρίτη, Τετάρτη, Πέμπτη και Παρασκευή: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 23:00. Σάββατο, Κυριακή και αργίες: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 06:30 και την τελευταία άφιξη στον Πόρο να είναι στις 23:00. Τέλος κατά το χρονικό διάστημα από 19.9.2016 έως 31.10.2016 το πλοίο εκτέλεσε δρομολόγια μεταξύ των λιμένων Πόρου και Κυλλήνης ως εξής: Δευτέρα, Τρίτη, Τετάρτη, Πέμπτη και Παρασκευή: Το πλοίο εκτέλεσε 4 δρομολόγια από τον Πόρο με προορισμό την Κυλλήνη και 4 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι σης 23:00. Σάββατο: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 05:00 και την τελευταία άφιξη στον Πόρο να είναι στις 18:30. Κυριακή και αργίες: Το πλοίο εκτέλεσε 3 δρομολόγια από τον Πόρο με προορισμό την Κυλλήνη και 3 δρομολόγια από την Κυλλήνη με προορισμό τον Πόρο, με το πρώτο δρομολόγιο να είναι από τον Πόρο στις 08:30 και την τελευταία άφιξη στον Πόρο να είναι στις 23:00. Να σημειωθεί ότι στην ατομική σύμβαση του εκκαλούντος αναγράφηκαν ως αποδοχές αυτές της συλλογικής σύμβασης χωρίς όπως αυτή να προσδιοριστεί. Όμως όπως προκύπτει από τις αποδείξεις που υπέγραφε οι αποδοχές του καταβάλλονταν με βάση την ΣΣΝΕ ακτοπλοϊκών επιβατηγών πλοίων και όχι αυτή των πορθμείων. Εξάλλου για το πλοίο αυτό είχε εκδοθεί Υπουργική απόφαση, (άρθρο 171 και 172 του ΚΔΝΔ), που όριζε τη σειρά προσεγγίσεως λιμένων ή όρμων, την πυκνότητα των δρομολογίων και το ωράριο εκτελέσεως τους. Να σημειωθεί ότι η σσνε περί πληρωμάτων ακτοπλοϊκών επιβατηγών πλοίων, αφορά μεν γενικώς επιβατηγά που έχουν μεταφορικό έργο επιβατών χωρίς ανώτατο όριο, όπως αυτή των σκαφών του ν. 2743/1999 και εκτελούν ακτοπλοΐα, με την έννοια της εκτέλεσης πλόων από πλοίο μεταξύ λιμανιών της ηπειρωτικής Ελλάδας, ή μεταξύ τούτων και των ελληνικών νησιών, ή μεταξύ μόνο των νησιών, τόσο από επιβατηγά όσο και από φορτηγά πλοία (άρθρο 165 παρ. 1 του ΚΔΝΔ, Κιάντου Παμπούκη Ναυτικό Δίκαιο 1992, 304, Καμβύση Ιδιωτ. Ναυτικό Δίκαιο 1982, 349), παρόλο που στην ακτοπλοΐα περιλαμβάνεται και η εκτέλεση περιηγητικών πλόων (άρθρο 165 παρ. 4 του ΚΔΝΔ) (ΕφΠειρ 778/1995 ΝομΝαυτΤμΕφΠερ 1994-1995, 458), ενώ η σσνε πληρωμάτων πορθμείων εσωτερικού αφορά τους εργαζόμενους σε πορθμεία και οχηματαγωγά πλοία που εκτελούν τοπικές διαπορθμεύσεις μεταξύ λιμένων εσωτερικού αποστάσεως μέχρι 30 ναυτικών μιλίων από αφετηρίας μέχρι προορισμού. Στη συγκεκριμένη περίπτωση το πλοίο ήταν δρομολογημένο στις γραμμές α) Κυλλήνη – Ζάκυνθος, β) Κυλλήνη – Κεφαλονιά και γ) Κυλλήνη – Κεφαλονιά – Ιθάκη, και συνομολογείται ότι η απόσταση Ζάκυνθος-Κυλλήνη-Πόρος (και Αργοστόλι) είναι μεγαλύτερη των 30 ναυτικών μιλίων. Κατά συνέπεια, τις παραπάνω ημερομηνίες το πλοίο εκτελούσε ακτοπλοϊκούς πλόες και έπρεπε ο εκκαλών να αμείβεται με βάση τη ΣΣΝΕ πληρωμάτων επιβατηγών ακτοπλοϊκών πλοίων και όχι με βάση τη ΣΣΝΕ πληρωμάτων πορθμείων εσωτερικού, η οποία όπως προαναφέρθηκε στη νομική σκέψη της παρούσας περιέχει διατάξεις ευμενέστερες για τον εργαζόμενο από αυτή των πορθμείων και συνεπώς με βάση αυτή θα κριθεί αν η συμφωνία περί κλειστού μισθού το διάστημα που δεν υπήρχε εν ισχύ σσνε είναι νόμιμη ή όχι. Κρίνοντας το πρωτοβάθμιο Δικαστήριο ότι στη συγκεκριμένη περίπτωση εφαρμοστέα ήταν η ΣΣΝΕ Πορθμείων εσφαλμένα ερμήνευσε το νόμο, και συνεπώς κατά παραδοχή του σχετικού πρώτου λόγου εφέσεως ως βάσιμου κατ’ουσίαν θα πρέπει να εξαφανιστεί η εκκαλουμένη και να κρατήσει το παρόν Δικαστήριο για να δικάσει στην ουσία της τη με αριθμό …….. αγωγή (άρθρο 535 του ΚΠολΔ), ενώ παρέλκει η εξέταση των υπολοίπων&nbsp; λόγων εφέσεως.</p>
   <p>Εξάλλου σύμφωνα με το άρθρο 11 των Σ.Σ.Ν.Ε Πληρωμάτων Ακτοπλοϊκών Επιβατηγών Πλοίων των επίδικων ετών: «Οι ώρες της υποχρεωτικής εβδομαδιαίας εργασίας εν πλω και στο λιμάνι για όλους τους ναυτικούς που αφορούν οι Συμβάσεις, ορίζονται σε 40 εβδομαδιαίως, δηλαδή 8 ώρες την ημέρα από Δευτέρα μέχρι Παρασκευή,&nbsp; της εργασίας του Σαββάτου αμειβόμενης υπερωριακώς». Κατά δε το άρθρο 13 της Σ.Σ.Ν.Ε ορίζεται ότι «Κάθε εργασία που εκτελείται από τους ναυτικούς εν πλω και στο λιμάνι, πέραν των κανονικών εργασίμων ημερών και ωρών, όπως αυτές καθορίζονται στα άρθρα 11 και 12 των Συμβάσεων, περιλαμβανομένων και των εργασιών κατάπλου και απόπλου, θεωρείται πρόσθετη (υπερωριακή) και καταβάλλεται στους απασχολούμενους ναυτικούς πρόσθετη αμοιβή η οποία υπολογίζεται ως εξής: το ποσό του μηνιαίου μισθού ενέργειας της παραγράφου 1 του άρθρου 1 διαιρείται διά των ωρών της μηνιαίας υποχρεωτικής απασχόλησης, τούτων εξευρισκομένων διά της διαίρεσης των εβδομάδων του έτους διά δώδεκα μηνών και του πολλαπλασιασμού του από τη διαίρεση αυτή προκύπτοντος πηλίκου 4,3 επί τις ώρες της εκάστοτε ισχυούσης εβδομαδιαίας υποχρεωτικής απασχόλησης. Βάσει του ανωτέρω υπολογισμού, οι ώρες της μηνιαίως υποχρεωτικής απασχόλησης ανέρχονται σε εκατόν εβδομήντα τρείς (παραγρ.1). Για την πρόσθετη (υπερωριακή) εργασία, η προκύπτουσα από την εφαρμογή της προηγούμενης παραγράφου υπερωριακή αμοιβή του ναυτικού τα προσαυξάνεται κατά 25% (παρ.2). Για την πρόσθετη υπερωριακή απασχόληση του πληρώματος κατά τα Σάββατα και τις αργίες, όπως αυτές ορίζονται από το άρθρο 18 των Συμβάσεων, καταβάλλεται υπερωριακή αμοιβή η προσδιοριζόμενη από την παράγραφο 1 του άρθρου αυτού, προσαυξημένη, κατά ποσοστό 50% για όλες τις ώρες της υπερωριακής απασχόλησης Σαββάτου και αργιών (παρ.5).</p>
   <p>Από το προαναφερθέν αποδεικτικό υλικό αποδείχθηκε ότι η κυρία απασχόληση του εκκαλούντος ως ναύτη αφορούσε την εν γένει συμμετοχή του στις εργασίες απόδεσης – πρόσδεσης του πλοίου και φορτοεκφόρτωσης και πρωτίστως εστιαζόταν χρονικά στον απόπλου και κατάπλου του πλοίου στους λιμένες προσέγγισης. Αυτός ισχυρίζεται με την αγωγή του ότι καθ’ όλη τη διάρκεια της σύμβασής του και δη κατά το χρονικό διάστημα από τις 2-9-2014 έως και τις 5-8-2016 ο ίδιος κατεντολή και για λογαριασμό της πλοιοκτήτριας ως εργοδότριας αυτού, εργαζόταν υπό την ανωτέρω ιδιότητα συνολικά επί επτά (7) ημέρες την εβδομάδα και δεκατέσσερις (14) ώρες την ημέρα κατά μέσο όρο (ήτοι κατά έξι επιπλέον ώρες ημερησίως). Όμως από το σύνολο των καταθέσεων των μαρτύρων της πλοιοκτήτριας δεν αποδεικνύεται ο αγωγικός αυτός ισχυρισμός καθόσον ο ύπαρχος του πλοίου που εξετάστηκε στο ακροατήριο του πρωτοβάθμιου δικαστηρίου κατέθεσε ρητά και ανεπιφύλακτα ότι η εργασία του ενάγοντος ήταν πολύ λιγότερη από 8 ώρες ημερησίως, δεδομένου ότι τα λειτουργικά του καθήκοντα εστιάζονταν αποκλειστικά στις εν γένει εργασίες σχετικώς με την πρόσδεση, την απόδεση και την αγκυροβολία του πλοίου στους λιμένες που προσέγγιζε, την επιβίβαση και αποβίβαση των επιβατών, την φορτοεκφόρτωση, έχμαση και ασφάλιση των οχημάτων στο χώρο στάθμευσης (γκαράζ) αυτού, καθώς και με εργασίες συντήρησης και καθαριότητας διαφόρων χώρων του πλοίου. Επιπλέον οι ενόρκως βεβαιώσαντες εργαζόμενοι στην εφεσίβλητη αλλά και ένας συνταξιούχος εργαζόμενος κατέθεσαν ενώπιον της συμβολαιογράφου Κεφαλληνίας, Α.Γ. ότι η απασχόληση της ειδικότητας του εκκαλούντος ως ναύτη δεν ξεπερνούσε τις 6-7 ώρες ημερησίως διότι αφενός δεν εργάζονταν όταν το πλοίο εκτελούσε δρομολόγιο, ότι αφετέρου ο εκκαλών που σημειωτέον δεν παραπονέθηκε ποτέ για τις συνθήκες εργασίας του ξεκινούσε από τις 7 το πρωί και πάλι βοηθούσε στην πρόσδεση – απόδεση σε όσα λιμάνια έπιανε το πλοίο έως τις 15.00 μ.μ. (βλ. κατάθεση …………..), ότι κατά μέσο όρο μέσα στην ημέρα οι ναύτες εργάζονται περίπου 6-7 ώρες και κανείς δεν υπερβαίνει ποτέ το 8ωρο (βλ. κατάθεση ……..), ότι οι ναύτες της ειδικότητας του εκκαλούντος&nbsp;&nbsp; συνολικά συμπληρώνουν 6-7 ώρες εργασίας στη βάρδια τους, ότι το 2016 ξεκινούσε από τις 7 το πρωί και πάλι βοηθούσε στην πρόσδεση – απόδεση σε όσα λιμάνια έπιανε το πλοίο έως τις 15.00 μ.μ. (βλ. κατάθεση ………..), και ότι τελικά το πλοίο διέθετε επαρκές προσωπικό της ειδικότητας του εκκαλούντος και συνεπώς για τις εργασίες πρόσδεσης απόδεσης και φορτοεκφόρτωσης δεν χρειάζεται κανένας να δουλέψει πάνω από 8 ώρες ημερησίως. Για τον παραπάνω λόγο στο πλοίο τηρείτο βιβλίο υπερωριών και πρόσθετων αμοιβών, το οποίο τηρείται από τον Υποπλοίαρχο και τον Α Μηχανικό και σε αυτό καταγράφονται οι υπερωρίες και οι πρόσθετες αμοιβές, καλούνται δε οι ενδιαφερόμενοι δικαιούχοι να συνυπογράψουν την εγγραφή. Ακολούθως το αιτηθέν κονδύλι περί υπερωριακής απασχόλησης πρέπει να απορριφθεί ως ουσιαστικά αβάσιμο.</p>
   <p>Εξάλλου, ως δρομολόγιο νοείται το ταξίδι του πλοίου προς εξυπηρέτηση δρομολογιακής γραμμής. Δηλαδή, το δρομολόγιο αρχίζει με τον απόπλου του πλοίου από το λιμάνι αφετηρίας προς το λιμάνι (ή τα λιμάνια) προορισμού και λήγει με τον κατάπλου στο λιμάνι αφετηρίας. Η υποχρέωση 6ωρης παραμονής του πλοίου στο λιμάνι αφετηρίας ορίζεται σαφώς ότι πρέπει να γίνεται μία και μοναδική φορά σε κάθε δρομολόγιο και συγκεκριμένα στο λιμάνι αφετηρίας «πριν από τον απόπλου για το επόμενο δρομολόγιο». Η παραπάνω έννοια του δρομολογίου ταυτίζεται με εκείνη η οποία δίδεται με το άρθρο 1 του π.δ. 814/1974 «περί καθορισμού κατηγοριών δρομολογιακών γραμμών και αρμοδιότητος δρομολογήσεως», στο οποίο, το μεν δρομολόγιο νοείται ως «το κατά ημέραν και ώραν ιδιαίτερον ταξίδιον προς εξυπηρέτηση δρομολογιακής γραμμής», ο δε λιμένας αφετηρίας ως «ο λιμήν ή το σημείο εκκινήσεως και επανόδου του επιβατηγού πλοίου κατά την εκτέλεση του δρομολογίου του». Σύμφωνα με το άρθρο 33 της από 8-04-2014 Συλλογικής Σύμβασης Εργασίας Πληρωμάτων Ακτοπλοϊκών Επιβατηγών Πλοίων έτους 2014, που κυρώθηκε με τη με αριθμό 3525.1.5/01/2014 απόφαση του Υπουργού Ναυτιλίας και Αιγαίου (ΦΕΚ Β’ 1664/24-06-2014) που κατά το άρθρο 38 αρχίζει από 1.1.2014 το οποίο άρθρο τιτλοφορείται “Δρομολόγια Εξπρές”, ορίζεται ότι, σε κάθε περίπτωση κατά τον καθορισμό, την έγκριση και την εκτέλεση των δρομολογίων, πρέπει να προνοείται, από την αρμόδια υπηρεσία του ΥΕΝ και από τους πλοιοκτήτες, η παραμονή των πλοίων στο λιμάνι αφετηρίας τουλάχιστον έξι (6) ώρες πριν από τον απόπλου για το επόμενο δρομολόγιο, προκειμένου να παρασχεθεί στον πλοίαρχο και το πλήρωμα ο αναγκαίος χρόνος ανάπαυσης καθώς και προετοιμασίας του πλοίου για το επόμενο δρομολόγιο (παρ. 1). Αν κατ` εξαίρεση αυτό δεν καθίσταται δυνατόν ή αποφασίζεται και εκτελείται έκτακτο δρομολόγιο, κατά τη διαδικασία του Ν. 2932/2001 ή του ΚΔΝΔ, η περί εγκρίσεως του οποίου απόφαση κοινοποιείται στην Π.Ν.Ο., και καταβάλλεται στον πλοίαρχο και το πλήρωμα πρόσθετη αμοιβή, όπως καθορίζεται στις επόμενες παραγράφους αυτού του άρθρου (παρ. 2). Κατά δε την παρ. 3 του ίδιου άρθρου τέτοια δρομολόγια (Express) για τα οποία καταβάλλεται στον πλοίαρχο και το πλήρωμα του πλοίου, η κατά τη παρ. 7 πρόσθετη αμοιβή, θεωρούνται εκείνα για την εκτέλεση των οποίων το πλοίο αποπλέει από το λιμάνι αφετηρίας ή προορισμού, κατά περίπτωση, πριν περάσουν τουλάχιστον έξι (6) ώρες από τον κατάπλου του πλοίου στο αντίστοιχο λιμάνι αφετηρίας ή προορισμού. Για τον υπολογισμό της πρόσθετης αυτής αμοιβής, αθροίζονται οι ώρες πρόωρης αναχώρησης του πλοίου εβδομαδιαίως, δηλαδή προ της συμπληρώσεως 6 ωρών από της αφίξεως στο λιμάνι και το άθροισμα διαιρείται διά του αριθμού 8, το δε πηλίκον αποτελεί τον αριθμό των δρομολογίων, για τα οποία καταβάλλεται πρόσθετη αμοιβή. ‘Ομως, σύμφωνα με τη παρ. 5 του ίδιου άρθρου, ειδικά προκειμένου περί πλοίων τα οποία έχουν τακτικές καθημερινές αναχωρήσεις από το λιμάνι αφετηρίας καταβάλλεται πρόσθετη αμοιβή για τα πέραν των 5 δρομολογίων κάθε εβδομάδα, ανεξάρτητα από το αποτέλεσμα, του, κατά την προαναφερθείσα παρ. 2 προσδιορισμού. Για την πρόσθετη αυτή απασχόληση καταβάλλεται στον πλοίαρχο και το πλήρωμα αμοιβή υπολογιζόμενη ως εξής: Εφόσον η διάρκεια του κυκλικού ταξιδιού (δηλαδή μετάβαση στο λιμάνι ή τους λιμένας προορισμού και επιστροφή στο λιμένα αφετηρίας) είναι μεγαλύτερη των 12 ωρών, η αμοιβή είναι ίση προς το 1/30 των συνολικών μηνιαίων αποδοχών (παρ. 7α). Εάν είναι μικρότερη των 12 ωρών είναι ίση προς το ήμισυ της, ως άνω προβλεπόμενης (παρ. 7β). Από τις διατάξεις αυτές, προκύπτει, καθόσον αφορά την προβλεπόμενη απ` αυτές πρόσθετη αμοιβή ότι αυτή καταβάλλεται εφόσον σε κάθε δρομολόγιο το πλοίο δεν παραμείνει τουλάχιστον έξι ώρες στο λιμάνι αφετηρίας πριν από τον απόπλου για το επόμενο δρομολόγιο. Κατά τη σαφή δε έννοια της παρ. 1 του άρθρου αυτού, δρομολόγιο νοείται το ταξίδι του πλοίου προς εξυπηρέτηση δρομολογιακής γραμμής, δηλαδή το δρομολόγιο αρχίζει με τον απόπλου του πλοίου από το λιμάνι αφετηρίας προς το λιμάνι (ή τα λιμάνια) προορισμού και λήγει με τον κατάπλου στο λιμάνι αφετηρίας. Η υποχρέωση δε εξάωρης παραμονής του πλοίου στο λιμάνι αφετηρίας ορίζεται σαφώς ότι πρέπει να γίνεται “πριν από τον απόπλου για το επόμενο δρομολόγιο”. Με τη διάταξη δε της παρ. 3 του ίδιου άρθρου δίδεται δυνατότητα παραμονής του πλοίου, στο λιμένα προορισμού, για τους σκοπούς που αναφέρονται στην παρ. 1 αυτού, οπότε στην περίπτωση αυτή δρομολόγιο για το οποίο θα καταβληθεί η πρόσθετη αμοιβή της παρ. 7 θεωρείται εκείνο, για την εκτέλεση του οποίου το πλοίο αποπλέει από το λιμάνι προορισμού πριν περάσουν έξι τουλάχιστον ώρες από τον κατάπλου στο λιμάνι αυτό. Εξάλλου, όπως προκύπτει από την παρ. 5 του ίδιου άρθρου, πρόσθετη επίσης αμοιβή καταβάλλεται για τα πέραν των πέντε δρομολογίων κάθε εβδομάδα, προκειμένου περί πλοίων, τα οποία έχουν τακτικές καθημερινές αναχωρήσεις από το λιμάνι αφετηρίας, “ανεξάρτητα από το αποτέλεσμά του, κατά την παρ. 2 προσδιορισμού”. Δηλαδή, κατά την έννοια της διατάξεως αυτής, οι ναυτικοί που εργάζονται σε πλοία που εκτελούν καθημερινώς και περισσότερα από πέντε (5) (κυκλικά) δρομολόγια την εβδομάδα (δηλαδή 6, 7 …) είτε παραμένουν στο λιμάνι 6 ώρες, είτε όχι, λαμβάνουν την πρόσθετη αμοιβή που προβλέπεται στην παρ. 7, για τον καθορισμό της οποίας, δεν γίνεται ο υπολογισμός που προβλέπεται από την προαναφερθείσα παρ. 4 του άρθρου αυτού, αλλά εφόσον η διάρκεια του κάθε δρομολογίου (κυκλικού ταξιδιού) είναι μεγαλύτερη των 12 ωρών, η πρόσθετη αυτή αμοιβή είναι ίση προς το 1/30 των συνολικών μηνιαίων αποδοχών για κάθε δρομολόγιο, εφόσον δε είναι μικρότερη των 12 ωρών, είναι ίση προς το ήμισυ αυτής, κατά τα προεκτεθέντα. Δηλαδή, αν εκτελούν 6 τακτικά δρομολόγια την εβδομάδα διάρκειας μεγαλύτερης των 12 ωρών το καθένα, λαμβάνουν ως πρόσθετη αμοιβή το 1/30 των ως άνω αποδοχών, αν δε εκτελούν 7 τακτικά δρομολόγια τα 2/30 αυτών. Αν όμως εβδομαδιαίως εκτελούν μόνο πέντε (5) δρομολόγια Express ή λιγότερα των πέντε, τότε έχει εφαρμογή η παρ. 4 του ως άνω άρθρου, οπότε η δικαιουμένη για την εκτέλεση δρομολογίων “Express” πρόσθετη αμοιβή υπολογίζεται κατά το διαγραφόμενο από την παράγραφο αυτή τρόπο, κατά τον οποίον το προκύπτον πηλίκον από τη διαίρεση του αθροίσματος των ωρών πρόωρης αναχωρήσεως του πλοίου, δια του αριθμού 8, αποτελεί τον αριθμό των δρομολογίων αυτών. Τακτικά θεωρούνται τα δρομολόγια εκείνα, κατά τα οποία, το πλοίο αποπλέει από το λιμάνι αφετηρίας σε προκαθορισμένη για κάθε ημέρα ώρα, σε εκτέλεση τακτικού δρομολογίου, χωρίς να ασκεί επιρροή, για το χαρακτηρισμό του δρομολογίου ως τακτικού, η ύπαρξη τυχόν καθυστερήσεων, κατά την εκτέλεσή του. Εξάλλου, κατά τη σαφή έννοια της παρ. 1 του πιο πάνω άρθρου, ως δρομολόγιο νοείται το ταξίδι του πλοίου προς εξυπηρέτηση δρομολογιακής γραμμής. Δηλαδή το δρομολόγιο αρχίζει με τον απόπλου του πλοίου από το λιμάνι αφετηρίας προς το λιμάνι (ή τα λιμάνια) προορισμού και λήγει με τον κατάπλου στο λιμάνι αφετηρίας. Η υποχρέωση εξάωρης παραμονής του πλοίου στο λιμάνι αφετηρίας ορίζεται σαφώς ότι πρέπει να γίνεται μία και μοναδική φορά σε κάθε δρομολόγιο και συγκεκριμένα στο λιμάνι αφετηρίας “πριν από τον απόπλου για το επόμενο δρομολόγιο”. Η παραπάνω έννοια του δρομολογίου ταυτίζεται με εκείνη η οποία δίδεται και με το άρθρο 1 του Π.Δ. 814/1974 “περί καθορισμού κατηγοριών δρομολογιακών γραμμών και αρμοδιότητος δρομολογήσεως”, στο οποίο, το μεν δρομολόγιο νοείται ως “το κατά ημέραν και ώραν ιδιαίτερον ταξίδιον προς εξυπηρέτηση δρομολογιακής γραμμής”, ο δε λιμένας αφετηρίας ως “ο λιμήν ή το σημείο εκκινήσεως και επανόδου του επιβατηγού πλοίου κατά την εκτέλεση του δρομολογίου του”. Η διάταξη της παρ. 3 του άρθρου 33 της πιο πάνω Σ.Σ.Ν.Ε. δεν εισάγει διαφορετική ρύθμιση από εκείνη της παρ. 1, με την έννοια ότι το πλοίο πρέπει να παραμείνει 6 ώρες τόσο στο λιμάνι αφετηρίας όσο και στο λιμάνι προορισμού. Δίδεται, όμως, η δυνατότητα, με τη διάταξη αυτή, παραμονής του πλοίου επί εξάωρο για τους σκοπούς που αναφέρονται στην παρ. 1, είτε στο λιμάνι αφετηρίας είτε στο λιμάνι προορισμού, οπότε, στη δεύτερη περίπτωση, δρομολόγιο, για το οποίο θα καταβληθεί η πρόσθετη αμοιβή της παρ. 7, θεωρείται εκείνο για την εκτέλεση του οποίου το πλοίο αποπλέει από το λιμάνι προορισμού πριν περάσουν 6 τουλάχιστον ώρες από τον κατάπλου στο λιμάνι αυτό. Το ότι η αμοιβή που προβλέπεται στο άρθρο αυτό καταβάλλεται μόνο στην περίπτωση κατά την οποία το πλοίο δεν παρέμεινε στο λιμάνι επί 6 ώρες σε κάθε πλήρες ταξίδι του προκύπτει και από τον αναφερόμενο στην παρ. 7 τρόπο υπολογισμού της αμοιβής, όπου ο υπολογισμός γίνεται ανάλογα με την πλήρη διάρκεια του ταξιδιού, δηλαδή από την αναχώρηση του πλοίου έως την επιστροφή του (Εφ.Πειρ.716/2011 ΕΝΔ 2012.107, Εφ.Πειρ.34/2008 Τ.Ν.Π. ΝΟΜΟΣ, Εφ.Πειρ.768/2005 αδημ. σε νομικό τύπο). Τέλος, με τη διάταξη της παρ. 6 του ίδιου άρθρου 33 ορίζεται ότι οι προαναφερθείσες διατάξεις δεν ισχύουν και δεν εφαρμόζονται σε ημερόπλοια, καθώς και σε πλοία δευτερευουσών και τοπικών γραμμών, εκτός εάν τα πλοία αυτά εκτελούν δρομολόγια ή επεκτείνουν τα δρομολόγιά τους τις νυχτερινές ώρες, δηλαδή 23.00 μέχρι 7.00 ώρας. Από το περιεχόμενο της διατάξεως αυτής, προκύπτει σαφώς, ότι μ` αυτήν εισάγεται, κατ` αρχή, εξαίρεση, όσον αφορά τα ημερόπλοια, επί των οποίων, συμφωνήθηκε με την ως άνω ΣΣΝΕ να μην ισχύουν και να μην εφαρμόζονται οι προαναφερθείσες διατάξεις για καταβολή πρόσθετης αμοιβής, σε περίπτωση εκτελέσεως δρομολογίων “Express”. Ως ημερόπλοια νοούνται τα πλοία, που εκτελούν ημερινούς πλόες. Σύμφωνα δε με το άρθρο 1 του Κανονισμού “περί ενδιαιτήσεως και καθορισμού αριθμού επιβατών των επιβατηγών πλοίων”, ως ημερινοί πλόες νοούνται οι εκτελούμενοι μεταξύ των ωρών 05.00 έως 22.00 κατά τη θερινή περίοδο και των οποίων η συνολική διάρκεια δεν υπερβαίνει τις 12 ώρες. Όμως, και για τα ημερόπλοια, κατά το τελευταίο εδάφιο της παρ. 6 του άρθρου 33 εισάγεται εξαίρεση της ως άνω εξαιρέσεως, σύμφωνα με την οποία και επί των πλοίων αυτών έχουν εφαρμογή όλες οι προαναφερθείσες διατάξεις, εφόσον όμως τα πλοία αυτά εκτελούν δρομολόγια ή επεκτείνουν τα δρομολόγιά τους τις νυκτερινές ώρες, δηλαδή από 23.00 μμ μέχρι 07.00 ημ, όπως ειδικότερα ορίζεται με τη ΣΣΝΕ αυτή. Επομένως, καταβάλλεται πρόσθετη αμοιβή και στους απασχολουμένους στα ημερόπλοια, τα οποία όμως εκτελούν τα παραπάνω δρομολόγια (Express) μόνον τις νυκτερινές ώρες ή επεκτείνουν τα δρομολόγια τους αυτά, τις ώρες αυτές δηλαδή 23.00 μέχρι 07.00 ώρας (βλ. σχετ. ΕφΠειρ 1056/1997 Νομολ. Ναυτ. Τμήματος ΕφΠειρ 1996-1997, σελ. 27, ΕφΠειρ 1055/2000, ΕφΠειρ 1056/ 2000, ΕφΠειρ 1206/2000, ΕφΠειρ 207/2001 αδημ).</p>
   <p>Εξάλλου το διάστημα απασχόλησης του εκκαλούντος ήταν εν ισχύ η ΣΣΝΕ ακτοπλοϊκών επιβατηγών πλοίων του 2014 που κυρώθηκε με υα 3525.1.5/01/2014 (φεκ β 1664/24.6.2014) είχε ισχύ μέχρι 31.12.2014 και η ΣΣΝΕ 2242.5.-1/72672-/2016 (φεκ β 2796/5.9.2016) με ισχύ από 1.1.2016, ενώ όταν συμφωνείται κλειστός μισθός ναυτικού αυτός δεν επιτρέπεται να υπολείπεται από το συνολικό ποσό που προβλέπεται από τη σχετική σ.σ.ε. των ναυτικών (ΕφΠειρ 429/2008&nbsp;ΕΝΑΥΤΔ 2008/284). Στην συγκεκριμένη περίπτωση από 11.4.2015 έως 30.11.2015 και από 1.12.2015 έως 3.12.2015 ο κλειστός μισθός του εκκαλούντος (δεδομένου ότι στην ατομική σύμβαση εργασίας έγινε παραπομπή αορίστως στην σσνε και οι αποδοχές του υπολογίζονταν με βάση την σσνε ακτοπλοϊκών του έτους 2014) ανερχόταν σε : βασικός μισθός 1157,99 + επ. κυρ. 254,76 + βαρ και ανθυγ. 35,22 +Σαβ και αργ. 455,13 και συνολικά σε <strong>1.903,10</strong> ευρώ ενώ οι νόμιμες αποδοχές του 2014 ανέρχονταν σε <strong>1157,99</strong> + επ. κυρ. <strong>254,76</strong> + βαρ και ανθυγ. <strong>35,22</strong> + επ. ιματ. <strong>56,50</strong> + <strong>576,30</strong> ευρώ μηνιαίο αντίτιμο τροφής 30 ημερών (19,21 ευρώ Χ 30) + <strong>417,12</strong> ευρώ επίδομα αδείας μετά τροφοδοσίας (δηλαδή 1157,99 ευρώ μισθός ενεργείας + 254,76 ευρώ επίδομα Κυριακών = 1.412,75 ευρώ Χ 1/22 = 64,21 ευρώ Χ 5 ημέρες = 321 ευρώ + αντίτιμο τροφής 5 ημερών 19,21 Χ 5 = 96,05 €)= 2.497,89 ευρώ, ενώ να σημειωθεί ότι οι ίδιες αποδοχές προβλέπονταν από τη ΣΣΝΕ για το έτος 2016. Επομένως με βάση τα παραπάνω δρομολόγια του πλοίου που ήταν μεν ημερόπλοιο αλλά επεξέτεινε τα δρομολόγια του και μετά τις 23.00 με άφιξη στο τελευταίο λιμάνι στη 1.00 (Σάμη κλπ) και αναχώρηση στις 6.15 δηλαδή πριν την πάροδο 6 ώρου ο εκκαλών δικαιούταν αμοιβή για εξπρές δρομολόγια που θα προσδιοριστεί ως εξής: Το διάστημα της ναυτολόγησης του το 2015 από 20/4/2015 έως 29/4/2015, από 15/5/2015 έως 9/7/2015, από 31/8/2015 έως 20/9/2015 και από 1/11/2015 έως 3.12.2015 το πλοίο εκτελούσε τρία δρομολόγια εξπρές την εβδομάδα την Πέμπτη Παρασκευή και Κυριακή αφού έφτανε στο τελευταίο λιμάνι στη μια τη νύχτα και αναχωρούσε στις 6:15 το πρωί με δρομολόγιο μεγαλύτερο των 12 ωρών και όχι εννέα όπως αυτός αβάσιμα ισχυρίζεται με την αγωγή του και επομένως δικαιούται 2 ώρες και 15 λεπτά πρόωρης αναχώρησης (2,25 : 8) = 0,28 δρομολόγια χ 17,14 εβδομάδες (87 +33 ημέρες) = 4,8 δρομολόγια χ (2.497,89 : 30=) 83,26 = <strong><u>399,65</u></strong> ευρώ. Περαιτέρω, κατά το διάστημα από 10.7.2015 έως 30.8.2015 το πλοίο εκτελούσε κάθε μέρα εξπρές δρομολόγιο διότι αναχωρούσε από Σάμη στις 6¨:15 έχοντας καταπλεύσει στη μια τη νύχτα το προηγούμενο βράδυ και επομένως οφείλεται αμοιβή για τα δύο δρομολόγια άνω των 5 δηλαδή 2 χ 7,42 εβδομάδες (52 ημέρες) χ 83,26&nbsp; = <strong><u>1235,58</u></strong> ευρώ. Το διάστημα από 21/9/2015 έως 31/1012015 το πλοίο εκτελούσε εβδομαδιαίως δύο δρομολόγια εξπρές διότι επέκτεινε τα δρομολόγια του τις νυκτερινές ώρες, δηλαδή κάθε Πέμπτη και Κυριακή αφού κατέπλεε στο τελευταίο λιμάνι στη μια τη νύχτα και αναχωρούσε την επομένη στις 6.15 οπότε 1,5 ώρες : 8&nbsp; = 0,19 χ 5,85 εβδομάδες (41 ημέρες) χ 83,26 = <strong><u>92,54</u></strong> ευρώ. Συνολικά επομένως ως αμοιβή για δρομολόγια εξπρές κατά το παραπάνω διάστημα του 2015 του οφείλεται το ποσό των <u>1.727,77</u> ευρώ που ουδέποτε του καταβλήθηκε.</p>
   <p>Σύμφωνα με το άρθρο 30 της ισχύουσας κατά το χρόνο ναυτολόγησης του εκκαλούντος ΣΣΝΕ ακτοπλοϊκών επιβατηγών πλοίων «1. Στο κατώτερο προσωπικό καταστρώματος που ασχολείται στη φορτοεκφόρτωση και έχμαση των οχημάτων, καταβάλλεται πρόσθετη αμοιβή ως ακολούθως: α. Για κάθε φορτηγό συρόμενο ή επικαθήμενο αυτοκίνητο (νταλίκες, τροχόσπιτα κ.λ.π.) δημοσίας ή ιδιωτικής χρήσεως 1,87 ΕΥΡΩ. Για φορτοεκφόρτωση και έχμαση (κοτσάρισμα – ξεκοτσάρισμα) ασυνόδευτων επικαθήμενων οχημάτων επί πλέον 1,03 Ευρώ ανά όχημα β. Για κάθε άλλο φορτηγό αυτοκίνητο παντός τύπου δημοσίας ή ιδιωτικής χρήσεως 1,26 ΕΥΡΩ, γ. Για κάθε επιβατηγό αυτοκίνητο ή τρίκυκλο, δημοσίας ή ιδιωτικής χρήσεως 0,54 ΕΥΡΩ και για κάθε δίκυκλο 0,25 ΕΥΡΩ.&nbsp; 2. Η καταβολή κατά μήνα των κατά τα ως άνω ποσών στους δικαιούχους γίνεται αναλογικά σε καθένα από αυτούς. Ως προς το ναύκληρο και υποναύκληρο, το αναλογούν εις αυτούς ποσόν προσαυξάνεται κατά ποσοστό (10%) του απομένοντος υπολοίπου ανακατανεμομένου εξ ίσου μεταξύ των υπολοίπων μελών του κατωτέρου πληρώματος καταστρώματος. Για χρόνο υπηρεσίας ολιγότερο του μηνός καταβάλλεται στους δικαιούχους ανάλογο κλάσμα του αντίστοιχου ποσού. Οι ως άνω πρόσθετες αμοιβές σε καμία περίπτωση δεν συμψηφίζονται με οποιαδήποτε άλλη παροχή ούτε συμπεριλαμβάνονται σε οποιονδήποτε συμφωνηθέντα κλειστό μισθό.</p>
   <p>Ως προς το επίδομα έχμασης η εφεσίβλητη συνομολογεί τον αριθμό των μεταφερόμενων οχημάτων αποδεικνύει ότι στο πλοίο και το χειμώνα υπηρετούσαν τουλάχιστον 9 ναύτες δηλαδή 10 με το ναύκληρο και ισχυρίζεται ότι έχει καταβάλει τα σχετικά οφειλόμενα ποσά στον εκκαλούντα πλην όμως δεν προσκομίζει τη σχετική απόδειξη. Επομένως του οφείλει τα εξής ποσά κατά τα αναφερόμενα στην αγωγή: Για τους μήνες από Μάιο έως Νοέμβριο του 2015 και με βάση τον αριθμό των μεταφερόμενων οχημάτων που συνομολογείται με βάση το άρθρο 30 της ΣΣΝΕ ακτοπλοϊκών επιβατηγών πλοίων ο εκκαλών δικαιούται 26.260,74 : 10 = 2.626,07 και αυτό προσαυξημένο κατά 10% αφαιρείται ως επίδομα ναυκλήρου δηλαδή 26.260,74 – 2.888,68= 23.372,06 ως εναπομείναν που μοιράζεται στους 9 ναύτες : 9 = <strong><u>2.596,89</u></strong> ευρώ για τα αυτοκίνητα, το ποσό των 14.008,68 : 10 = 1.400,87 χ 10% και 14.008,68 – 1540,96 = 12.467,72 : 9 = <strong><u>1.385,30</u></strong> ευρώ για τα φορτηγά και 516,75 : 10 = 51,67 χ 10% = 56,84 και 516,75-56,84= 459,91: 9 = <strong><u>51,10</u></strong> ευρώ για τα δίκυκλα και συνολικά 4.033,29 ευρώ, ενώ η αναλογία που του οφείλεται για 23 μέρες εργασία τους μήνες Απρίλιο και Δεκέμβριο του 2015 ανέρχεται με βάση των αριθμό των μεταφερόμενων οχημάτων σε 4.761,72: 10= 476,17 χ 10% = 523,78 και 4.761,72 – 523,78 = 4.237,94 : 9 = 410,88 χ 23/61 = <strong><u>177,55</u></strong> ευρώ για τα αυτοκίνητα, σε 3336,48:10 = 333,65 χ 10% =367,01 και 3336,48 – 367,01 =2.969,47: 9= 329,94 χ23/61 = <strong><u>124,40</u></strong> για τα φορτηγά και σε 51,25 : 10 = 5,12 χ10% = 5,63 και 51,25- 5,63 = 45,62:9 =5,06 χ 23/61 = <strong><u>1,91 </u></strong>ευρώ για τα δίκυκλα και συνολικά για το έτος 2015 σε <u>4.337,15</u> ευρώ. Ακόμη, από τη διάταξη του άρθρου 14 της προαναφερθείσας εφαρμοστέας Σ.Σ.Ν.Ε., σε συνδυασμό προς εκείνες των παραγράφων 1, 2, 3 και 7 της με αριθμό 70109/8008/14-12-1982 Αποφάσεως του Υπουργού Εμπορικής Ναυτιλίας «περί των προϋποθέσεων χορηγήσεως επιδομάτων εορτών Χριστουγέννων και Πάσχα προς τους δικαιούμενους ναυτικούς» (ΦΕΚ Β` 1/7-1-1982) προκύπτει ότι οι ως άνω ναυτικοί δικαιούνται επιδομάτων εορτών Χριστουγέννων και Πάσχα ίσων προς ένα μηνιαίο μισθό και μισθό 15 ημερών, αντιστοίχως, εάν η σχέση εργασίας διήρκησε καθ’ όλο το διάστημα από 1ης Μαΐου μέχρι 31ης Δεκεμβρίου και από 1ης Ιανουαρίου μέχρι 30ης Απριλίου αντιστοίχως, ή 2/25 του μηνιαίου μισθού ανά έκαστο δεκαεννεαήμερο χρονικό διάστημα και 1/15 του ημίσεως του μηνιαίου μισθού ανά έκαστο οκταήμερο χρονικό διάστημα, αντιστοίχως ή ανάλογο κλάσμα επί χρονικού διαστήματος μικρότερου του δεκαεννεαημέρου ή του οκταημέρου, εάν η σχέση εργασίας δεν διήρκησε καθ’ όλο το ως άνω διάστημα, αντιστοίχως. Επίσης, για τον υπολογισμό των προαναφερθέντων επιδομάτων λαμβάνεται υπόψη ο πραγματικά καταβαλλόμενος μισθός τη 10η Δεκεμβρίου και τη 15η ημέρα πριν από το Πάσχα, αντιστοίχως, δηλαδή το σύνολο των τακτικών αποδοχών του ναυτικού, στις οποίες περιλαμβάνονται ο μισθός και κάθε άλλη παροχή, εφόσον καταβάλλεται από τον εργοδότη ως συμβατικό η νόμιμο αντάλλαγμα της εργασίας που του παρέχει ο ναυτικός, τακτικώς, κάθε μήνα ή περιοδικώς, κατ’ επανάληψη και καθ’ ορισμένα διαστήματα χρόνου (βλ. ΑΠ 1013/2003 ΔΕΕ 2004 214ΕφΠειρ 587/2011 ΕΝαυτΔ 2012 19, ΕφΠειρ 506/2011 ΕΝαυτΔ 2011 387, ΕφΠειρ 377/2011 ΕΝαυτΔ 2011 262, ΕφΠειρ 46/2011 ΕΝαυτΔ 2011 97, ΕφΠειρ 283/2009 ΕΝαυτΔ 2009 102). Μάλιστα, ως τέτοιες, προσδιορίζονται ενδεικτικώς στην ως άνω Υπουργική Απόφαση: α) η προσαύξηση της νομίμου και τακτικής εργασίας κατά τις Κυριακές, εφόσον δίνεται στο μισθωτό σταθερά και μόνιμα σαν τακτικό αντάλλαγμα για την παροχή εργασίας κατά τις ανωτέρω ημέρες τακτικά κάθε μήνα, β) η αμοιβή που καταβάλλεται από τον εργοδότη στο μισθωτό για νόμιμη υπερωριακή εργασία, εφόσον η υπερωριακή αμοιβή για παροχή υπερωριακής εργασίας δεν καταβάλλεται υπό μορφή επιδόματος παγίως και τακτικώς κατά μήνα, υπολογίζεται κατά μέσον όρο αν κατά τα κρίσιμα χρονικά διαστήματα καταβάλλεται τακτικώς, γ) το επίδομα αδείας και οι λοιπές τακτικές παροχές. Έτσι, στις εν λόγω αποδοχές περιλαμβάνεται τυχόν αμοιβή για υπερωριακή εργασία (που εδώ δεν προέκυψε πραγματοποίηση υπερωριών), των αποδοχών της αδείας (με το αντίτιμο τροφής), και η πρόσθετη αμοιβή για την έχμαση των μεταφερόμενων οχημάτων, ενόψει του ότι τακτικώς κάθε μήνα εκτελούσε τη σχετική εργασία ο εκκαλών και η εφεσίβλητη έπρεπε να καταβάλει αντίστοιχη πρόσθετη αμοιβή. ‘Ομως, το επίδομα ιματισμού δεν πρέπει να συνυπολογισθεί σ’ αυτές (τακτικές αποδοχές), γιατί αυτό δεν αποτελεί παροχή καταβαλλόμενη ως αντάλλαγμα της παρεχόμενης εργασίας, καθώς και λόγω της παροχής σε είδος αυτού (βλ. ΑΠ 774/2003 ΔΕΝ 59 1300, ΕφΠειρ 526/2012 ΕΝαυτΔ 2012 381, βλ. Ι. Κοροτζή «Ναυτικό Δίκαιο» τ. 1ος αρθρ. 60 σελ. 332 και αρθρ. 76 σελ. 387). Ακολούθως για το διάστημα από 11/4/2015 έως 30.4.2015 που ο εκκαλών έπρεπε να&nbsp; λάβει το 1/15 του ημίσεως των αποδοχών του για κάθε οκταήμερο έπρεπε να λάβει 2,5 ημερομίσθια (20 μέρες : 8) και επειδή οι αποδοχές του ανέρχονταν σε <strong>1157,99</strong> + επ. κυρ. <strong>254,76</strong> + βαρ και ανθυγ. <strong>35,22</strong> + επ. ιματ. <strong>56,50</strong> + <strong>576,30</strong> ευρώ μηνιαίο αντίτιμο τροφής 30 ημερών (19,21 ευρώ Χ 30) + <strong>417,12</strong> ευρώ επίδομα αδείας μετά τροφοδοσίας (δηλαδή 1157,99 ευρώ μισθός ενεργείας + 254,76 ευρώ επίδομα Κυριακών = 1.412,75 ευρώ Χ 1/22 = 64,21 ευρώ Χ 5 ημέρες = 321 ευρώ + αντίτιμο τροφής 5 ημερών 19,21 Χ 5 = 96,05 €)= <u>2.497,89</u> ευρώ πλέον μέσος όρος αμοιβής για εξπρές δρομολόγια <strong>218,70</strong> (δηλαδή <u>1.727,77</u> ευρώ αμοιβή για εξπρές δρομολόγια κατά το ένδικο διάστημα υπηρεσίας του έτους 2015 δια 237 ημέρες υπηρεσίας Χ 30 ημέρες), πλέον μέσος όρος επιδόματος έχμασης <strong>549,01</strong> (δηλαδή <u>4.337,15</u> ευρώ αμοιβή για έχμαση κατά το ένδικο διάστημα υπηρεσίας του έτους 2015 κατά τους ανωτέρω νόμιμους υπολογισμούς δια 237 ημέρες υπηρεσίας το έτος 2015 Χ 30 ημέρες) σύνολο ευρώ 3.265,60 μηνιαίες αποδοχές. Κατά συνέπεια το οφειλόμενο δώρο Πάσχα 2015 για το ανωτέρω χρονικό διάστημα ανέρχεται στο ποσό των ευρώ 272,13 (ήτοι ευρώ 3.265,60 συνολικές μηνιαίες αποδοχές: 2 Χ 1/15 Χ 2,5), και επειδή έχει λάβει ευρώ 122,79, απομένει καταβλητέο το ποσό των <u>149,34</u> ευρώ. Ως επίδομα εορτών Χριστουγέννων του 2015 για το χρονικό διάστημα της υπηρεσίας από 1/5/2015 έως 3/12/2015, δικαιούται για το ανωτέρω χρονικό διάστημα υπηρεσίας των 217 ημερών τα 2/25 των συνολικών αποδοχών. για κάθε 19ήμερο δηλαδή 3.265,60 συνολικές μηνιαίες αποδοχές Χ 2/25 Χ 11,42) = 2.983,45 ευρώ και επειδή έχει λάβει 1.538,56 ευρώ η διαφορά ανέρχεται σε <u>1.444,89</u> ευρώ. Όπως προκύπτει από τα παραπάνω αναφερόμενα δρομολόγια του πλοίου αυτό δεν επέκτεινε τα δρομολόγια του τις νυχτερινές ώρες και επομένως ως ημερόπλοιο και πλοίο που εκτελεί τοπικά δρομολόγια εξαιρείται με βάση τη ρητή διάταξη του νόμου από την καταβολή αμοιβής για δρομολόγια εξπρές για το έτος 2016 και συνεπώς το σχετικό αγωγικό αίτημα πρέπει να απορριφθεί ως ουσιαστικά αβάσιμο.&nbsp; Αντιθέτως του οφείλεται αμοιβής έχμασης με βάση τον ομολογημένο από την εφεσίβλητη αριθμό μεταφερόμενων οχημάτων για τους μήνες από Μάιο μέχρι και Οκτώβριο του 2016 για τα αυτοκίνητα 21.922,38 : 10 = 2.192,23 χ10% = 2.411,45 και 21922,38-2411,45= 19.510,93 : 9 = <strong><u>2.167,88,</u></strong> ευρώ για τα φορτηγά 13110,30 : 10 = 1311,03 χ 10% = 1442,13 και 13110,30 -1442,13 =11668,17 : 9= <strong><u>1.296,37</u></strong> ευρώ και για τα δίκυκλα 350,5: 10 = 35,05 χ 10% = 38,55 και 350,5 – 38,55 =311,95 : 9 = <strong><u>34,66</u></strong> ευρώ. Τέλος για το μήνα Απρίλιο του 2016 που απασχολήθηκε τις 20 από τις 30 μέρες του οφείλεται αναλογία για αυτοκίνητα 2.790,18: 10 = 279,02 χ 10% = 306,92 και 2.790,18 -306,92 =2.483,26 : 9= 275,92 χ2/3= <strong><u>183,94</u></strong> ευρώ, για τα φορτηγά 2.593,08: 10 = 259,31 χ10% =285,24&nbsp; και 2.593,08 – 285,24= 2307,84 :9 =256,43 χ2/3 = <strong><u>170,95</u></strong> ευρώ και για τα δίκυκλα 34,75: 10 = 3,47 χ 10% = 3,82 και 34,75 – 3,82= 30,93: 9 =3,44 χ2/3 = <strong><u>2,29</u></strong> ευρώ. Επομένως για επίδομα έχμασης για το έτος 2016 με βάση τη σσνε ακτοπλοϊκών επιβατηγών πλοίων του οφείλεται το συνολικό ποσό των <u>3.856,09</u> ευρω. Ακολούθως οι αποδοχές του για το 2016 με βάση τις οποίες θα υπολογιστούν τα δώρα διαμορφώνονται σε <strong>1157,99</strong> + επ. κυρ. <strong>254,76</strong> + βαρ και ανθυγ. <strong>35,22</strong> + επ. ιματ. <strong>56,50</strong> + <strong>576,30</strong> ευρώ μηνιαίο αντίτιμο τροφής 30 ημερών (19,21 ευρώ Χ 30) + <strong>417,12</strong> ευρώ επίδομα αδείας μετά τροφοδοσίας (δηλαδή 1157,99 ευρώ μισθός ενεργείας + 254,76 ευρώ επίδομα Κυριακών = 1.412,75 ευρώ Χ 1/22 = 64,21 ευρώ Χ 5 ημέρες = 321 ευρώ + αντίτιμο τροφής 5 ημερών 19,21 Χ 5 = 96,05 €)= <u>2.497,89</u> ευρώ πλέον μέσος όρος επιδόματος έχμασης <strong>567,07</strong> (δηλαδή <u>3.856,09</u> ευρώ αμοιβή για έχμαση κατά το ένδικο διάστημα υπηρεσίας του έτους 2016 κατά τους ανωτέρω νόμιμους υπολογισμούς δια 204 ημέρες υπηρεσίας το έτος 2016 Χ 30 ημέρες) σύνολο 3.064,96 ευρώ μηνιαίες αποδοχές. Κατά συνέπεια το οφειλόμενο δώρο Πάσχα 2016 για το χρονικό διάστημα απασχόλησης του από 11.4.2016 έως 30.4.2016 ανέρχεται στο ποσό των ευρώ 255,41 (ήτοι ευρώ 3.064,96 συνολικές μηνιαίες αποδοχές: 2 Χ 1/15 Χ 2,5), και επειδή έχει λάβει ευρώ 143,29, απομένει καταβλητέο το ποσό των <u>112,12</u> ευρώ. Ως επίδομα εορτών Χριστουγέννων του 2016 για το χρονικό διάστημα της υπηρεσίας από 1/5/2016 έως 31.10.2016, δικαιούται για το ανωτέρω χρονικό διάστημα υπηρεσίας των 184 ημερών τα 2/25 των συνολικών αποδοχών για κάθε 19ήμερο δηλαδή συνολικές μηνιαίες αποδοχές 3.064,96 Χ 2/25 Χ 9,68 19ημερα) = 2.373,5 ευρώ και επειδή έχει λάβει 859,76 ευρώ η διαφορά ανέρχεται σε <u>1.513,74</u> ευρώ. Ακολούθως η έχουσα έρεισμα επί των διατάξεων της ΣΣΝΕ ακτοπλοϊκών επιβατηγών πλοίων και σε αυτές των άρθρων 340, 341, 345, 346 ΑΚ, 68, 70, 907, 908 παρ. 1 περ. ε’ και 176 ΚΠολΔ με αριθμό …… αγωγή του εκκαλούντος θα πρέπει να γίνει κατά ένα μέρος δεκτή ως ουσιαστικά βάσιμη και μετά τη μετατροπή του αγωγικού αιτήματος των δρομολογίων εξπρές σε έντοκο αναγνωριστικό, ενώ παραμένουν καταψηφιστικά τα αγωγικά κονδύλια περί επιδόματος έχμασης και επιδομάτων εορτών θα πρέπει ειδικότερα α) να αναγνωριστεί ότι η εφεσίβλητη εναγομένη εργοδότρια οφείλει να καταβάλει στον εκκαλούντα ενάγοντα ως αμοιβή δρομολογίων εξπρές για το έτος 2015 το ποσό των 1.727,77 ευρώ και επιπλέον β) να υποχρεωθεί αυτή να του καταβάλει ως επίδομα έχμασης 2015 και 2016 και υπόλοιπο επιδομάτων εορτών 2015 και 2016 το ποσό των&nbsp; 4.337,15 +149,34+ 1.444,89 +3.856,09 +112,12 +1.513,74 = 11.413,33 ευρώ. Όλα τα παραπάνω οφείλονται εντόκως αφότου επιδόθηκε η αγωγή (άρθρο 346 του ΑΚ) δεδομένου ότι το επίδομα εορτών Χριστουγέννων του 2016 κατέστη ληξιπρόθεσμο μετά την απόλυση του πρώτου εκκαλούντος. Μέρος των δικαστικών εξόδων του εκκαλούντος ενάγοντος και των δύο βαθμών δικαιοδοσίας βαρύνει μετά την υποβολή σχετικού αιτήματος την εφεσίβλητη εναγομένη λόγω της εν μέρει ήττας της κατά τα ειδικότερα οριζόμενα στο διατακτικό (άρθρα 178, 191 παρ. 2 και 183 του ΚΠολΔ).</p>
   <p>ΓΙΑ ΤΟΥΣ ΛΟΓΟΥΣ ΑΥΤΟΥΣ</p>
   <p>Δικάζει με τη δικονομική παρουσία των διαδίκων τη με αριθμό …….. έφεση κατά της 5680/2017 οριστικής απόφασης του Μονομελούς Πρωτοδικείου Πειραιώς, που εκδόθηκε, κατά την ειδική διαδικασία των άρθρων 666 επ. του ΚΠολΔ (άρθρο 82 του ΚΙΝΔ), αντιμωλία των διαδίκων, επί της με αριθμό ……… αγωγής του εκκαλούντος</p>
   <p>Απορρίπτει ό,τι έκρινε ως απορριτπέο στο σκεπτικό</p>
   <p>Δέχεται αυτή τυπικά και κατ’ ουσίαν</p>
   <p>Εξαφανίζει τη με αριθμό 5680/2017 οριστική απόφαση του Μονομελούς Πρωτοδικείου Πειραιά</p>
   <p>Κρατεί και δικάζει κατ’ουσίαν την υπόθεση επί της με αριθμό έκθεσης κατάθεσης …… αγωγής</p>
   <p>Δέχεται κατά ένα μέρος την αγωγή</p>
   <p>Αναγνωρίζει ότι η εναγομένη οφείλει να καταβάλει στον ενάγοντα το ποσό των χιλίων επτακοσίων είκοσι επτά ευρώ και εβδομήντα επτά λεπτών του ευρώ (1.727,77) εντόκως αφότου επιδόθηκε η αγωγή και επιπλέον</p>
   <p>Υποχρεώνει την εναγομένη να καταβάλει στον ενάγοντα το ποσό των έντεκα χιλιάδων τετρακοσίων δέκα τριών ευρώ και τριάντα τριών λεπτών του ευρώ (11.413,33) εντόκως αφότου επιδόθηκε η αγωγή και μέχρι την εξόφληση</p>
   <p>Επιβάλει στην εναγομένη εφεσίβλητη ένα μέρος των δικαστικών εξόδων του εκκαλούντος ενάγοντος και των δύο βαθμών δικαιοδοσίας δηλαδή το ποσό των χιλίων (1.000) ευρώ</p>
   <p>Κρίθηκε, αποφασίστηκε και δημοσιεύτηκε στον Πειραιά σε έκτακτη, δημόσια στο ακροατήριό του συνεδρίαση, στις 4&nbsp; Ιανουαρίου 2019, χωρίς την παρουσία των διαδίκων και των πληρεξουσίων τους δικηγόρων.</p>
   <p>Η ΔΙΚΑΣΤΗΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Η ΓΡΑΜΜΑΤΕΑΣ</p>
  </div><!-- .entry-content -->
 </article>
</div></div></div></body></html>