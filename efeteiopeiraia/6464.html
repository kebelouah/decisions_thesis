<html><body><h1>Αριθμός απόφασης 711/2020</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=6464<br/><div class="content"><div class="content-inner">
 <article id="post-6464" class="entry entry-single post-6464 post type-post status-publish format-standard hentry category-18 category-25 category-1">
  <h1 class="entry-title entry--item h2">Αριθμός απόφασης 711/2020</h1>
  <div class="entry-content entry--item">
   <div class="printomatic pom-small-black " id="id642" data-print_target="article"></div>
   <p><strong>ΤΡΙΜΕΛΕΣ ΕΦΕΤΕΙΟ ΠΕΙΡΑΙΩΣ</strong></p>
   <p><strong>ΕΙΔΙΚΗ ΔΙΑΔΙΚΑΣΙΑ</strong></p>
   <p style="text-align: center"><strong>Αριθμός Απόφασης:&nbsp; 711/2020</strong></p>
   <p style="text-align: center"><strong>ΤΟ ΤΡΙΜΕΛΕΣ ΕΦΕΤΕΙΟ ΠΕΙΡΑΙΩΣ</strong></p>
   <p style="text-align: center"><strong>[ΕΙΔΙΚΗ ΔΙΑΔΙΚΑΣΙΑ]</strong></p>
   <p>Συγκροτήθηκε από τους Δικαστές Αμαλία Μήλιου, Πρόεδρο Εφετών, Γεωργία Λάμπρου, Εφέτη, Ευγενία Τσιώρα, Εφέτη – Εισηγήτρια, που ορίσθηκαν από τον Πρόεδρο του Τριμελούς Συμβουλίου Διευθύνσεως του Εφετείου και από τη Γραμματέα Γεωργία Λογοθέτη.</p>
   <p style="text-align: center"><strong>ΑΦΟΥ ΜΕΛΕΤΗΣΕ ΤΗ ΔΙΚΟΓΡΑΦΙΑ</strong></p>
   <p style="text-align: center"><strong>ΚΑΙ ΣΚΕΦΘΗΚΕ ΣΥΜΦΩΝΑ ΜΕ ΤΟ ΝΟΜΟ</strong></p>
   <p>Από την υπ’ αριθμ. ………./06-02-2019 έκθεση επίδοσης της Δικαστικής Επιμελήτριας της περιφέρειας του Εφετείου Πατρών, με έδρα το Πρωτοδικείο Αμαλιάδος, τις με αριθμ. ……..΄/04-02-2019, ………΄/04-02-2019, ……..΄/04-02-2019 και ……/07-02-2019 εκθέσεις επίδοσης του Δικαστικού Επιμελητή του Εφετείου Πειραιά …….., σε συνδυασμό με την από 07/02/2019 απόδειξη παράδοσης αντιγράφου θυροκολληθέντος δικογράφου στην Αξιωματικό Υπηρεσίας του Α.Τ. Κορυδαλλού, ………, Αστ/κα και την από 07/02/2019 βεβαίωση του ιδίου ως άνω Δικαστικού Επιμελητή, αποδεικνύεται ότι ακριβές επικυρωμένο αντίγραφο της υπό κρίση αίτησης, με πράξη ορισμού δικασίμου και κλήση προς συζήτηση για τη δικάσιμο, που αναφέρεται στην αρχή της παρούσας επιδόθηκε νομότυπα και εμπρόθεσμα στους 4η 9η, 10η, 11η και 38° των καθ’ ων η αίτηση αντίστοιχα. Οι τελευταίοι, όμως, δεν εμφανίστηκαν στη σημερινή συνεδρίαση, κατά την οποία η υπόθεση εκφωνήθηκε από τη σειρά του οικείου πινακίου, ούτε εκπροσωπήθηκαν από πληρεξούσιο δικηγόρο, και, συνεπώς, πρέπει να δικαστούν ερήμην (18 παρ. 1β ν. 2882/2001). &nbsp;Ως προς τον 1ο των καθ’ ων η αίτηση, όμως, ο οποίος, δεν εμφανίστηκε στη σημερινή συνεδρίαση, κατά την οποία η υπόθεση εκφωνήθηκε από τη σειρά του οικείου πινακίου, με προφορική δήλωση του πληρεξουσίου Δικηγόρου των αιτούντων, που καταχωρήθηκε στα ταυτάριθμα με την παρούσα πρακτικά δημόσιας συνεδρίασης, γνωστοποιήθηκε ο θάνατός του, κατά τη διάρκεια της εκκρεμοδικίας. Συνεπώς, εφόσον, από την προσκομιζόμενη νόμιμα με επίκληση με αριθμ. 209/4/2018 ληξιαρχική πράξη θανάτου του Ληξίαρχου Κερατσινίου – Δραπετσώνας Ν. Αττικής προκύπτει ότι ο πρώτος των καθ’ ων η αίτηση απεβίωσε στις 03/08/2018, ήτοι μετά την κατάθεση της υπό κρίση από 25-6-2018 και με αριθμό κατάθεσης δικογράφου ΓΑΚ/ΕΑΚ …………/04-07-2018 αίτησης και προ της επιδόσεως αυτής, ενώ, κατά τη διάταξη του άρθρου 18 παρ. 5 ν. 2882/2001 «Διακοπή της δίκης δεν επιτρέπεται, μη εφαρμοζομένων των άρθρων 286 έως 292 του Κώδικα Πολιτικής Δικονομίας.», συντρέχει δε, εν προκειμένω, περίπτωση απλής ομοδικίας (άρθρα 74, 75 παρ. 1 ΚΠολΔ), η συζήτηση της υπόθεσης πρέπει να κηρυχθεί απαράδεκτη, ως προς τον 1ο των καθ’ ων η αίτηση. Εξάλλου, οι αιτούντες δεν προσκομίζουν, ούτε επικαλούνται ότι οι κληρονόμοι του ως άνω αποβιώσαντος κλητεύθηκαν νόμιμα και εμπρόθεσμα για την παρούσα δίκη, ούτε προκύπτει ότι παραστάθηκαν τα νομιμοποιούμενα προς τούτο πρόσωπα.</p>
   <p>Στην προκειμένη περίπτωση, με την υπό κρίση αίτησή τους, οι αιτούντες, κατ’ ορθή εκτίμηση, ζητούν: Α) Να καθορισθεί οριστική τιμή μονάδας αποζημίωσης των αναφερομένων και περιγραφομένων λεπτομερώς στην αίτηση ακινήτων, κειμένων παρά της περιφερειακής οδού και αρχαιολογικού κοινοχρήστου χώρου στα Ο.Τ. …………. του Δήμου Σαλαμίνας, των οποίων (ακινήτων) είναι συγκύριοι, τα οποία απαλλοτριώνονται, λόγω ρυμοτομίας και προσκύρωσης ακινήτων, δυνάμει της υπ’ αριθ. …/2013 πράξης προσκύρωσης, τακτοποίησης και αναλογισμού ιδιοκτησιών και της υπ’ αριθ. …./2015 πράξης αναλογισμού αποζημίωσης λόγω ρυμοτομίας ιδιοκτησιών, η οποία αποτελεί ανασύνταξη της ως άνω υπ’ αριθ. 1/2013 πράξης, οι οποίες έχουν νομίμως κυρωθεί, στο ποσό των διακοσίων (200,00) ευρώ ανά τετραγωνικό μέτρο επιφάνειας και δη τόσο για τις εδαφικές εκτάσεις για τις οποίες είναι συνδικαιούχοι αποζημιώσεως, όσο και για εκείνες για τις ο­ποίες είναι συνυπόχρεοι αποζημιώσεως και Β) Ν’ αναγνωρισθούν δικαιούχοι της αποζημιώσεως, που θα καθορισθεί οριστικώς και δη κατά ποσοστό ένα δεύτερο (1/2) εξ αδιαιρέτου έκαστος και ειδικότερα: α) Για την αποζημίωση, που αντιστοιχεί στις εδαφικές εκτάσεις, για τις οποίες υπόχρεοι είναι οι 9η, 10η 11η και 12ος των καθ’ ων, ως συγκύριοι, της υπό το διακριτικό αριθμό ……. ιδιοκτησίας και δη, κατά ποσοστό 4/24 εξ αδιαιρέτου εκάστη των 9ης, 10ης και 11ης και κατά ποσοστό 4/8 ή 12/24 ή 1/2 εξ αδιαιρέτου ο τέταρτος, ήτοι: α1) λόγω προσκυρώσεως, για την υπό στοιχεία (………) έκταση, επιφάνειας 2,62 τ.μ., α2) λόγω ρυμοτομίας, για την υπό στοιχεία (……….) έκταση, επιφάνειας 76,18 τ.μ., α3) λόγω ρυμοτομίας, για το ένα τρίτο της υπό στοιχεία (……….) έκτασης, ήτοι για έκταση, επιφάνειας 4,05 τ.μ., β) Για την αποζημίωση, που αντιστοιχεί στην υπό στοιχεία (…….) εδαφική έκταση, επιφάνειας 89,96 τ.μ., για την οποία υπόχρεος είναι ο 13ος των καθ’ ων (……….), ως αποκλειστικός κύριος της υπό το διακριτικό αριθμό … ιδιοκτησί­ας, γ) Για την αποζημίωση, που αντιστοιχεί, σύμφωνα με την παρ. 5α.α της υπ’ αριθμ. …./2015 Πράξης Εφαρμογής, όπως διορθώθηκε με την υπ’ αριθμ. πρωτ. …./2015 απόφαση και ισχύει, για το υπόλοι­πο τμήμα της υπό στοιχεία (…………) έκτασης, εμβαδού 941,34 τ.μ., δηλ. για (941,34 – 840,13) 94,01 τ.μ., για την οποία υπόχρεος είναι ο 14ος των καθ’ ων, Ν.Π.Δ.Δ. με την επωνυμία «ΔΗΜΟΣ ……..», δ) για την αποζημίωση, που αντιστοιχεί στις εδαφικές εκτάσεις, για την οποία υπόχρεοι, κατά τα προαναφερθέντα ποσοστά εξ αδιαι­ρέτου έκαστος, είναι οι 16ος έως και 27η των καθ’ ων, συγκύριοι της υπό το διακριτικό αριθμό …. ιδιοκτησίας, ήτοι: δ1) για την υπό στοιχεία (……..) έκταση επιφάνειας 100,20 τ.μ., 52) για το μισό της υπό στοιχεία (…) έκτασης εμβαδού 124,20 τ.μ. δηλ. για 62,10 τ.μ., δ3) για το μισό της υπό στοιχεία (…….) έκτασης εμβαδού 121,40 τ.μ., δηλ. για 60,70 τ.μ., δ4) για το ένα τρίτο της υπό στοιχεία (…….) έκτασης εμβαδού 12,75 τ.μ., δηλ. για 4,05 τ.μ., δ5) σύμφωνα με την παρ. 5β της υπ’ αριθμ. ……/2015 Πράξης Εφαρμο­γής, όπως αυτή διορθώθηκε με την υπ’ αριθμ. πρωτ. 134863/2015 απόφα­ση και ισχύει, για την υπό στοιχεία (……….), έκταση εμβαδού 934,144 τ.μ. και μέχρι την εξάντληση των υπο­χρεώσεων της ιδιοκτησίας τους, με βάση τις διατάξεις του Α.Ν. 625/68, όπως ισχύει σήμερα, δηλ. για 840,12 τ.μ., ε) για την εδαφική έκταση, που αντιστοιχεί στις εδαφικές εκτά­σεις για την οποία υπόχρεος είναι ο 28ος των καθ’ ων, ως αποκλει­στικός κύριος της υπό το διακριτικό αριθμό …. ιδιοκτησίας, ήτοι: ε1) για το μισό της υπό στοιχεία (………) έκτασης εμβαδού 24,10 τ.μ., δηλ. για 12,05 τ.μ., ε2) για το μισό της υπό στοιχεία (……..) έκτασης εμβα­δού 16,98 τ.μ., δηλ. για 8,49 τ.μ., ε3) για την υπό στοιχεία (………..) έ­κταση, εμβαδού 66,73 τ.μ. και μέχρι την εξάντληση των υποχρεώσεων της εμφαινομένης στα τεχνικά στοιχεία υπό το διακριτικό αριθμό …. ιδιοκτησί­ας δηλ. για έκταση εμβαδού 6,52 τ.μ.. Τέλος, ζητούν να καταδικασθούν οι καθ’ ων η αίτηση, επιμεριστικά, στη δικαστική τους δα­πάνη και την αμοιβή του πληρεξουσίου τους Δικηγόρου. Με το παραπάνω περιεχόμενο, η ένδικη αίτηση αρμοδίως εισάγεται προς συζήτηση ενώπιον του Δικαστηρίου αυτού, στην περιφέρεια, του οποίου βρίσκονται οι ανωτέρω εκτάσεις, κατά την ειδική διαδικασία των απαλλοτριώσεων, σύμφωνα με τα άρθρα 18, 20-21 ν. 2882/2001. Είναι δε αρκούντως ορισμένη, διότι περιέχονται όλα τ’ αναγκαία για το ορισμένο αυτής στοιχεία (άρθρο 216 ΚΠολΔ) και δεν δημιουργείται σύγχυση, ως προς την ιδιοκτησία της πέμπτης των καθ’ ων η αίτηση, η οποία αναφέρεται ορθά με τον αριθμό 5 στο διάγραμμα, που συνοδεύει την υπ’ αριθ. …./2013 ως άνω Πράξη, όπως και στην κρινομένη αίτηση. ΄Αλλωστε, η πέμπτη των καθ’ ων η αίτηση δύναται επαρκώς ν’ αμυνθεί, καθώς προβάλλει ανταίτηση και ισχυρισμούς με το έγγραφο υπόμνημά της, το δικαστήριο δύναται δε να τάξει τις δέουσες αποδείξεις, καθώς δεν δημιουργείται οποιαδήποτε σύγχυση ή αμφιβολία ως προς την ταυτότητα των ακινήτων, τόσο των καθ’ ων η αίτηση, όσο και του υπ’ αριθ. ….. οικοδομικού τετραγώνου. Περαιτέρω, ως προς το πρώτο αίτημα του καθορισμού οριστικής τιμής μονάδας αποζημίωσης, η υπό κρίση αίτηση είναι παραδεκτή, καθώς έχει τηρηθεί η προβλεπόμενη από τα άρθρα 15 παρ. 4 και 17 ν. 2882/2001 προδικασία, καθώς, προσκομίζονται: 1) η υπ’ αριθ. …/2013 Πράξη προσκυρώσεως, τακτοποίησης και αναλογισμού ιδιοκτησιών κείμενων παρά περιφερειακής οδού και αρχαιολογικού κοινοχρήστου χώρου στα Ο.Τ. ……….. του Δήμου Σαλαμίνας, 2) η υπ’ αριθ. 24952/2014 απόφαση του Τμήματος Πολεοδομικών Θεμάτων της Διεύθυνσης Χωρικού Σχεδιασμού της Γενικής Διεύθυνσης Ποιότητας Ζωής της Περιφέρειας Αττικής, με την οποία κυρώθηκε μερικώς η υπ’ αριθ. …./2013 πράξη (πλην των παραγράφων 1, 2, 3, 13, 13ι, 13αα και 13αβ), 3) το με αριθμ. πρωτ. ……./03-08-2016 πιστοποιητικό καταχώρησης αυτής στο Κτηματολογικό Γραφείο Σαλαμίνας, 4) τα από 13.3.2013 τοπογραφικά διαγράμματα των τεχνικών υπηρεσιών του Δήμου Σαλαμίνας που συνοδεύουν την υπ’ αριθ. ……/2013 ως άνω πράξη, 5) η υπ’ αριθ. …./2015 Πράξη αναλογισμού και αποζημίωσης, η οποία αποτελεί ανασύνταξη της υπ’αριθ. ……/2013 ως άνω Πράξης, 6) η υπ’ αριθ. 134863/18.11.2015 απόφαση του Περιφερειάρχη Αττικής (Τμήμα Πολεοδομικών Θεμάτων της Διεύθυνσης Χωρικού Σχεδιασμού της Γενικής Διεύθυνσης Ποιότητας Ζωής της Περιφέρειας Αττικής), με την οποία κυρώθηκε μερικά διορθωμένη η ως άνω υπ’ αριθ. ……./2015 Πράξη, 7) η&nbsp; υπ’ αριθ. πρωτ. .. &amp; …./17.5.2016 βεβαίωση διοικητικής τελεσιδικίας της Γενικής Διεύθυνσης Ποιότητας Ζωής της Περιφέρεις Αττικής, 8) το από 2/6/2015 τοπογραφικό διάγραμμα των τεχνικών υπηρεσιών του Δήμου Σαλαμίνας το οποίο συνοδεύει την υπ’αριθ. …./2015 ως άνω Πράξη, 9) ο πίνακας φερομένων ιδιοκτητών των αποζημιούμενων ιδιοκτησιών, ενσωματωμένος στο ως άνω διάγραμμα και 10) η με αριθμ. …./14-3-2019 βεβαίωση της παρ. 4 του άρθρου 15 του Ν. 2882/2001 (βλ. σχετ. και με αριθμ. πρωτ. …/20-3-2019 διαβίβαση υπάρχουσας βεβαίωσης της παρ. 4 του άρθρου 26 του Ν. 2882/2001 της Κτηματικής Υπηρεσίας Πειραιώς – Νήσων &amp; Δυτικής Αττικής). Κοινοποιήθηκε, επίσης, η υπό κρίση αίτηση στην Κτηματική Υπηρεσία Πειραιά – Νήσων και Δυτικής Αττικής και στο Δασαρχείο Πειραιά (βλ. σχετ. με αριθμ. …/10-10-2018 και …/8-10-2018 εκθέσεις επιδόσεως του Δικαστικού Επιμελητή του Εφετείου Πειραιώς …….). Είναι δε νόμιμη ως προς το ίδιο αίτημα, στηριζόμενη στις διατάξεις των άρθρων 17 του Συντάγματος, 13 έως 18, 20-21, 26 του Κ.Α.Α.Α. – ν. 2881/2001 και 12 ν. 1337/1983. Το δεύτερο δε αίτημα περί αναγνώρισης των αιτούντων ως δικαιούχων της αποζημίωσης, παραδεκτά σωρεύεται στο ίδιο δικόγραφο με το πρώτο ως άνω αίτημα, σύμφωνα με τη διάταξη του άρθρου 26 παρ. 3 του ν. 2882/2001 (βλ. σχετ. ΤριμΕφΠειρ 165/2020 Δημ. Ιστοσελ.ΕφΠειρ), προσκομίζεται δε η υπ’ αριθ. πρωτ. …./1.3.2017 βεβαίωση της Περιφερειακής Διεύθυνσης Δημόσιας Περιουσίας Αττικής (βλ. σχετ. με αριθμ. πρωτ. …../20-3-2019 έγγραφο της Κτηματικής Υπηρεσίας Νήσων &amp; Δυτικής Αττικής) και σύμφωνα με την υπ’ αριθ. ………/16.2.2017 βεβαίωση του Δασαρχείου Πειραιώς δεν προβάλλονται δικαιώματα από το τελευταίο επί των επίδικων εκτάσεων. Είναι δε η αίτηση νόμιμη και ως προς το δεύτερο αίτημα αυτής, στηριζόμενη στις διατάξεις του άρθρου 26 σε συνδυασμό με αυτές των άρθρων 18, 20 και 21 του Κ.Α.Α.Α..</p>
   <p>Εκ των καθ’ ων η αίτηση οι 2ος, 3ος, 5η, 6ος, 7ος, 8ος, 12ος, 16ος, 18ος, 19η, 20ος, 21η, 22ος, 23ος, 17η, 24ος, 26ος, 27η, 28ος, 29ος, 30η, 31ος, 32ος και 33η και ο 14ος εξ αυτών, δια των κατατεθέντων στη Γραμματεία του παρόντος Δικαστηρίου, εγγράφων προτάσεών τους, στις 13/03/2019 (των 2ου, 3ου, 5ης, 6ου, 7ου, 8ου και 12ου των καθ’ ων η αίτηση), στις 13/03/2019 (των 16ου, 18ου, 19ης, 20ου, 21ης, 22ου και 23ου των καθ’ ων η αίτηση), στις 14/03/2019 &nbsp;(των 17ης, 24ου, 26ου, 27ης, 28ου, 29ου, 30ης, 31ου, 32ου και 33ης των καθ’ ων η αίτηση) και στις 14/03/2019 (του 14ου των καθ’ ων η αίτηση) αντίστοιχα, άσκησαν ανταιτήσεις, ζητώντας τον καθορισμό οριστικής τιμής μονάδος αποζημιώσεως στο ποσό των &nbsp;30 ευρώ / τ.μ. οι 2ος, 3ος, 5η, 6ος, 7ος, 8ος και 12ος των καθ’ ων η αίτηση, στο ποσό των 2 ευρώ/ τ.μ. οι 16ος, 18ος, 19η, 20ος, 21η, 22ος και 23ος των καθ’ ων η αίτηση,&nbsp; στο ποσό των 30 ευρώ / τ.μ. για τις εντός σχεδίου εκτάσεις και στο ποσό των 2 ευρώ / τ.μ. για τις εκτός σχεδίου (ιδιοκτησίες με αριθμ. … και …..), οι 17η, 24ος, 26ος, 27η, 28ος, 29ος, 30η, 31ος, 32ος και 33η των καθ’ ων η αίτηση και στο ποσό των 40 ευρώ / ανά τ.μ. ο 14ος των καθ’ ων η αίτηση. Οι ανωτέρω ανταιτήσεις ασκήθηκαν παραδεκτά, ήτοι πέντε τουλάχιστον ημέρες πριν τη συζήτηση της υπό κρίση αίτησης (άρθρο 20 παρ. 5 ν. 2882/2001) και είναι νόμιμες, στηριζόμενες στις ίδιες ως άνω διατάξεις, στις οποίες στηρίζεται το αίτημα περί καθορισμού οριστικής τιμής μονάδας αποζημιώσεως της υπό κρίση αιτήσεως. Οι ανταιτήσεις, όμως, των 13ου, 15ης, 25ης, 34ης, 35ης, 36ου και 37ου &nbsp;των καθ’ ων η αίτηση, με τις οποίες ζητούν τον καθορισμό οριστικής τιμής μονάδος αποζημιώσεως στο ποσό των&nbsp; 40 ευρώ / ανά τ.μ., εφόσον κατατέθηκαν εκπρόθεσμα, στις 21/03/2019, ήτοι την ημέρα συζήτησης της υπόθεσης ενώπιον του παρόντος Δικαστηρίου, πρέπει ν’ απορριφθούν και αυτεπαγγέλτως ως απαράδεκτες, διότι δεν ασκήθηκαν πέντε τουλάχιστον ημέρες πριν τη συζήτηση της αίτησης (άρθρο 20 παρ. 5 ν. 2882/2001) (βλ. σχετ. ΤριμΕφΠειρ 237/2020 Δημ. Ιστοσελ Εφετ. Πειρ). Συνεπώς, η υπό κρίση αίτηση και οι λοιπές παραδεκτώς ασκηθείσες ως άνω ανταιτήσεις, πρέπει να συνεκδικασθούν, διότι είναι συναφείς μεταξύ τους και έτσι διευκολύνεται κι επιταχύνεται η διεξαγωγή της δίκης και επέρχεται μείωση των εξόδων (246 ΚΠολΔ).</p>
   <p>Από τις διατάξεις των άρθρων 17 παρ. 2, 3 και 4 του Συντάγματος και του άρθρου 13 παρ. 1 και 2 του ν. 2882/2001 του Κώδικα Αναγκαστικών Απαλλοτριώσεων Ακινήτων (Κ.Α.Α.Α.), σε συνδυασμό με το άρθρο 1 του πρώτου (πρόσθετου) πρωτοκόλλου της Ευρωπαϊκής Σύμβασης Δικαιωμάτων του Ανθρώπου (ΕΣΔΑ), προκύπτει ότι κρίσιμος χρόνος, κατά τον οποίο σκοπείται η πραγματική αξία του απαλλοτριωμένου ακινήτου για τον οριστικό προσδιορισμό της αποζημίωσης, σε περίπτωση που δεν έχει προηγηθεί προσωρινός προσδιορισμός ή παρήλθε έτος από τη συζήτηση για τον προσωρινό προσδιορισμό είναι ο χρόνος της συζήτησης ενώπιον του αρμόδιου Εφετείου. Επίσης, προς εύρεση της αξίας αυτής δεν επιτρέπεται να συνυπολογισθεί και η μετά τη δημοσίευση της πράξης απαλλοτρίωσης και ένεκα μόνον αυτής τυχόν επελθούσα μεταβολή (αύξηση ή υποτίμηση της αξίας του απαλλοτριωμένου). Ακόμη, ως κριτήριο για τη διάγνωση της πραγματικής αξίας λαμβάνεται υπόψη ιδίως η αξία παρακείμενων και ομοειδών ακινήτων, όπως αυτή διαμορφώνεται κατά τον ως άνω κρίσιμο χρόνο, κυρίως, από την αντικειμενική αξία, τα τιμήματα σε συμβόλαια μεταβίβασης κυριότητας ακινήτων, τα οποία συντάχθηκαν κατά τον χρόνο της κήρυξης της απαλλοτρίωσης, καθώς και η πρόσοδος του απαλλοτριωθέντος. Τα κριτήρια αυτά, όμως, είναι ενδεικτικά και όχι αποκλειστικά για το δικαστήριο, το οποίο μπορεί να στηρίζει τη σχετική κρίση του σε κάθε πρόσφορο συγκριτικό στοιχείο, αφού το αξιολογήσει κατάλληλα. Μάλιστα, η αποζημίωση πρέπει να είναι «πλήρης», να ανταποκρίνεται δηλαδή προς την αξία του απαλλοτριωθέντος, κατά τον κρίσιμο χρόνο και να μπορεί με αυτήν ο δικαιούχος να αντικαταστήσει το ακίνητό του με άλλο όμοιο και ίσης αξίας (βλ. ΟλΑΠ 5/2002 ΕλλΔνη 43 376, ΑΠ 209/2019 Δημ. Νόμος, ΑΠ 148/2018 Δημ. Νόμος, ΑΠ 844/2015 Δημ. Νόμος, ΑΠ 1046/2010 Δημ. Νόμος, ΑΠ 375/2009 Δημ. Νόμος, ΑΠ 1543/2003 ΕλλΔνη 45 401, ΤριμΕφΠειρ 237/2020 Δημ. Ιστοσελ.ΕφΠειρ).</p>
   <p>Από την εκτίμηση των καταθέσεων των μαρτύρων, που περιέχονται στα ταυτάριθμα με την παρούσα πρακτικά δημόσιας συνεδρίασης και όλα ανεξαιρέτως τα έγγραφα, που οι διάδικοι νόμιμα προσκομίζουν και επικαλούνται, μεταξύ των οποίων και οι προσκομιζόμενες από τους διαδίκους φωτογραφίες, των οποίων η γνησιότητα δεν αμφισβητήθηκε (339, 444 παρ. 1γ και 445 ΚΠολΔ), καθώς και η με ημερομηνία Μάρτιος 2017 «Τεχνική Εκθεση – Πραγματογνωμοσύνη» του Πολιτικού Μηχανικού ………., που προσκομίζουν και επικαλούνται οι αιτούντες, αποδεικνύονται τα ακόλουθα πραγματικά περιστατικά: Επί της υπ’ αριθ. πρωτ. …../18.5.2012 αίτησης των, .. ……… και ………., ήδη αιτούντων, συγκυρίων, κατά ποσοστό 1/2 εξ αδιαιρέτου εκάστου, δύο ακινήτων, που βρίσκονται στη θέση «……» ή «……..» της Κτηματικής Περιφέρειας της τέως Κοινότητας ….. Σαλαμίνας και ήδη του Δήμου Σαλαμίνας, με ΚΑΕΚ …….., εκτάσεως 6.419,93 τ.μ. και ………, εκτάσεως 544 τ.μ., που αφορούσε τη σύνταξη της αναγκαίας πράξης τακτοποίησης και αναλογισμού αποζημίωσης, λόγω ρυμοτομίας, ιδιοκτησιών κειμένων παρά περιφερειακής οδού και αρχαιολογικού κοινοχρήστου χώρου στα Ο.Τ. ….. του Δ. Σαλαμίνας, εντός των οποίων κείνται τα ανωτέρω ακίνητα των αιτούντων, εξεδόθη η υπ’ αριθ. …/2013 πράξη προσκύρωσης, τακτοποίησης και αναλογισμού ιδιοκτησιών και τα αντίστοιχα, συνοδεύοντα αυτήν, Κτηματολογικό Διάγραμμα και Κτηματολογικός Πίνακας. Κατόπιν, δυνάμει της υπ’αριθ. 24952/2014 απόφασης του Τμήματος Πολεοδομικών Θεμάτων της Διεύθυνσης Χωρικού Σχεδιασμού της Γενικής Διεύθυνσης Ποιότητας Ζωής της Περιφέρειας Αττικής, η ανωτέρω υπ’αριθ. ……../2013 πράξη κυρώθηκε μερικώς, ενώ ακυρώθηκαν οι παράγραφοι αυτής, υπ’αριθ. 1, 2, 3, 13.α, 13.ι, 13α.α και 13α.β, οι οποίες ακυρώθηκαν προκειμένου να ανασυνταχτούν. Η ανωτέρω απόφαση κατέστη τελεσίδικη και καταχωρήθηκε νόμιμα στο τηρούμενο κτηματολογικό φύλλο του Κτηματολογικού Γραφείου Σαλαμίνας. ΄Ετσι, στη συνέχεια οι αιτούντες υπέβαλαν την υπ’ αριθ. πρωτ. …./11.5.2015 νέα αίτηση προκειμένου να συνταχτεί αναγκαία πράξη αναλογισμού αποζημίωσης, λόγω ρυμοτομίας των προαναφερθεισών ιδιοκτησιών των ευρισκομένων στα Ο.Τ. … και …. του Δήμου Σαλαμίνας. Επ’ αυτής εξεδόθη η υπ’ αριθ. …../2015 Πράξη αναλογισμού αποζημίωσης, λόγω ρυμοτομίας, η οποία αποτελεί ανασύνταξη της υπ’ αριθ. …/2013 ως άνω Πράξης. Η υπ’ αριθ. …/2015 Πράξη κυρώθηκε μερικά διορθωμένη με την υπ’ αριθ. …./2015 απόφαση του Τμήματος Πολεοδομικών Θεμάτων της Διεύθυνσης Χωρικού Σχεδιασμού της Γενικής Διεύθυνσης Ποιότητας Ζωής της Περιφέρειας Αττικής, πλην των παραγράφων Ι.β, Ι.γ, 5.α, και 5α.β, οι οποίες ακυρώθηκαν. Επίσης, οι παράγραφοι 5.β και 5α.β κυρώθηκαν διορθωμένες. Η ανωτέρω απόφαση κατέστη τελεσίδικη (με αριθμ. … &amp; …./17.5.2016 βεβαίωση διοικητικής τελεσιδικίας της ανωτέρω Διεύθυνσης) και καταχωρήθηκε στα τηρούμενα φύλλα του Κτηματολογικού Γραφείου Σαλαμίνας, (βλ. υπ’αριθ. πρωτ. …../3.8.2016 πιστοποιητικό καταχώρισης εγγραπτέας πράξης του Κτηματολογικού Γραφείου Σαλαμίνας). Σημειώνεται ότι είναι απορριπτέο ως αβάσιμο το, κατ’ άρθρο 249 ΚΠολΔ, αίτημα των άνω 17ης, 24ου, 26ου, 27ης, 28ου, 29ου, 30ης, 31ου, 32ου και 33ης των καθ’ ων η αίτηση περί αναβολής της συζητήσεως της ένδικης αίτησης μέχρι της εκδόσεως οριστικής αποφάσεως επί της με αριθμό καταχώρισης …../2014 αιτήσεως ακυρώσεως που έχει ασκήσει ο 24ος των καθ’ ων ενώπιον του Διοικητικού Εφετείου Αθηνών, προς ακύ­ρωση 1) της υπ’ αριθμ. 41603/30471/2014 αποφάσεως του Γενικού Γραμ­ματέα της Αποκεντρωμένης Διοίκησης Αττικής και 2) της υπ’ αριθμ. 24952/2014 αποφάσεως του Τμήματος Πολεοδομικών Θεμάτων της Διεύ­θυνσης Χωρικού Σχεδιασμού της Περιφέρειας Αττικής, με την οποία κυ­ρώθηκε μερικώς η υπ’ αριθμ. …../2013 Πράξη τακτοποίησης, προσκύρωσης και αναλογισμού αποζημίωσης λόγω ρυμοτομίας ιδιοκτησιών κειμένων στα Ο.Τ. ………. του Δήμου Σαλαμίνας, διότι δεν είχε χωρήσει προηγουμένως οριστική διευθέτηση του ρέματος, καθώς ήδη εκδόθηκε η με αριθμ. Α681/20-3-2019 απόφαση του Διοικητικού Εφετείου Αθηνών, με την οποία απορρίπτεται η ως άνω αίτηση ακυρώσεως, δεκτής γενομένης της παρεμβάσεως (βλ. σχετ. με αριθμ. ………/20-03-2019 βεβαίωση διατακτικού του Διοικητικού Εφετείου Αθηνών). Σύμφωνα με τις ανωτέρω ένδικες πράξεις (…/2013 και ./2015) και τα τεχνικά στοιχεία, που τις συνοδεύουν (Κτηματολογικά Διάγραμμα – Κτηματολογικός Πίνακας), οι αιτούντες φέρονται ως συγκύριοι των άνω ακινήτων, τα οποία εμφαίνονται σ’ αυτά με τους διακριτικούς αριθμούς .. και …, αντίστοιχα και, ειδικότερα, πρέπει ν’ αποζημιωθούν ως ακολούθως: &nbsp;Α. α) ως προς την υπό στοιχ. (..) ιδιοκτησία των αιτούντων, αυτοί πρέπει ν’ αποζημιωθούν: 1) λόγω ρυμοτομίας, για την υπό στοιχεία (……..) έκτα­ση, επιφάνειας 59,45 τ.μ., για την οποία συνυπόχρεοι είναι οι 2ος και 3ος των καθ’ ών (….. και ………. και δη κατά ποσοστό ένα δεύτερο (1/2) εξ αδιαιρέτου έκαστος, ως συγκύριοι κατά το άνω ποσοστό εξ αδιαιρέτου της εμφαινομένης στα τεχνι­κά στοιχεία υπό το διακριτικό αριθμό 03 ιδιοκτησίας, 2) λόγω προσκυρώσεως, για την υπό στοιχεία (…….) έ­κταση επιφάνειας 0,26 τ.μ., για την οποία υπόχρεη είναι η 4η των καθ’ ών (………), ως αποκλειστική κυρία της εμφαινομένης στα τεχνικά στοιχεία υπό το διακριτικό αριθμό …. ιδιοκτησίας, 3) λόγω ρυμοτομίας, για την υπό στοιχεία (…..) έκταση επιφάνειας 75,70 τ.μ., για την οποία υπόχρεη είναι η 4η των καθ’ ών (………..), ως αποκλειστική κυρία της εμφαινομένης στα τεχνικά στοιχεία υπό το διακριτικό αριθμό …….. ιδιοκτησίας, 4) λόγω προσκυρώσεως, για την υπό στοιχεία (………) έκταση επιφάνειας 3,85 τ.μ., για την οποία υπόχρεη είναι η 5η των καθ’ ών (……..), ως αποκλειστική κυρία της εμφαινομένης στα τεχνικά στοιχεία υπό τον διακριτικό αριθμό 05 ιδιοκτησίας, 5) λόγω ρυμοτομίας, για την υπό στοιχεία (……..) έκταση επιφάνειας 127,53 τ.μ., για την οποία υπόχρεη είναι η 5η των καθ’ ών (………), ως αποκλειστική κυρία της εμφαινομένης στα τεχνικά στοιχεία υπό το διακριτικό αριθμό 05 ιδιοκτησίας, 6) λόγω προσκυρώσεως, για την υπό στοιχεία (……..) έκταση επιφάνειας 4,98 τ.μ., για την οποία υπόχρεος είναι ο 6ος των καθ’ ών (……….), ως αποκλειστικός κύριος της εμφαινομένης στα τεχνικά στοιχεία υπό το διακριτικό αριθμό 06 ιδιοκτησί­ας, 7) λόγω ρυμοτομίας, για την υπό στοιχεία (…….) έκταση επιφάνειας 59,08 τ.μ., για την οποία υπόχρεος είναι ο 6ος των καθ’ ών (……..), ως αποκλειστικός κύριος της εμφαινομένης στα τεχνικά στοιχεία υπό το διακριτικό αριθμό 06 ιδιοκτησί­ας, 8) λόγω προσκυρώσεως, για την υπό στοιχεία (……) έκταση επιφάνειας 3,97 τ.μ., για την οποία συνυπόχρεοι είναι ο 7ος των καθ’ ών (……) ως ψιλός κύριος και ο 8ος των καθ’ ών (……….), ως επικαρπωτής της εμφαινομένης στα τεχνικά στοιχεία υπό το διακριτικό αριθμό … ιδιοκτησί­ας, 9) λόγω ρυμοτομίας, για την υπό στοιχεία (……..) έκταση επιφάνειας 54,09 τ.μ., για την οποία συνυπόχρεοι είναι ο 7ος των καθ’ ων (……) ως ψιλός κύριος και ο 8ος των καθ’ ών (……….), ως επικαρπωτής της εμφαινομένης στα τεχνικά στοιχεία υπό τον διακριτικό αριθμό …. ιδιοκτησί­ας, 10) &nbsp;λόγω προσκυρώσεως, για την υπό στοιχεία (……….) έκταση επιφάνειας 2,62 τ.μ., για την οποία συνυπόχρεοι είναι η 9η των καθ’ ών (…. .), η 10η των καθ’ ών (…….), 11η των καθ’ ών (……) και ο 12ος των καθ’ ών (……..), ως κληρονόμοι της αποβιωσάσης ….. ., αρχικής κυρίας της εμφαινομένης στα τεχνικά στοιχεία υπό το διακριτικό αριθμό … ιδιοκτησίας, κατόπιν των δη­λώσεων αποποιήσεων της κληρονομίας της, στην οποία προέβησαν οι αρχικοί κληρονόμοι της και δη ο σύζυγός της&nbsp; …. και το τέκνο της …….. (πατέρας των 9nς, 10nς και 11ης) και δη κατά ποσοστό 4/24 εξ αδιαιρέτου εκάστη εξ αυτών και κατά ποσοστό 4/8 ή 12/24 ή 1/2 εξ α­διαιρέτου ο 12ος, 11) λόγω ρυμοτομίας, για την υπό στοιχεία (……….) έκταση επιφάνειας 76,18 τ.μ., για την οποία συνυπόχρεοι εί­ναι ομοίως οι αμέσως ως άνω και κατά τα ίδια ποσοστά εξ αδιαιρέτου έκα­στος, 12) λόγω ρυμοτομίας, για το ένα τρίτο της υπό στοιχεία (………..) έκτασης ήτοι για έκταση επιφάνειας 4,05 τ.μ., για την οποία συνυπόχρεοι είναι οι αμέσως ως άνω και κατά τα ίδια ποσοστά εξ αδιαιρέτου έκα­στος, 13) λόγω τακτοποιήσεως/προσκυρώσεως, για την υπό στοιχεία (……….) έκταση επιφάνειας 97,82 τ.μ., για την οποία υπόχρεος είναι ο 13ος των καθ’ ων (……….), ως αποκλειστι­κός κύριος της εμφαινομένης στα τεχνικά στοιχεία υπό το διακριτικό αριθ­μό …….. ιδιοκτησίας, 14) λόγω ρυμοτομίας για την υπό στοιχεία (…….) έκτα­ση επιφάνειας 89,96 τ.μ., για την οποία υπόχρεος είναι ομοίως ο 13ος των καθ’ ών (…………), ως αποκλειστικός κύριος της εμφαινομένης στα τεχνικά στοιχεία υπό τον διακριτικό αριθμό …. ιδιοκτησί­ας, 15.1) λόγω εξαντλήσεως των υποχρεώσεων της ιδιοκτησίας τους (11), βάσει των διατάξεων του ΑΝ 625/68, ο 14ος των καθ’ ων (Δήμος Σα­λαμίνας) για τις ακόλουθες εδαφικές εκτάσεις: α) για το υπόλοιπο τμήμα του μισού της υπό στοιχεία (…….) έκτασης εμβαδού 124,20 τ.μ. δηλ. για (62,10 τ.μ. – 7,76 τ.μ.) 54,34 τ.μ., β) για το μισό της υπό στοιχεία (……..) έκτασης εμβαδού 121,40 τ.μ. δηλ. για 60,70 τ.μ., γ) για το μισό της υπό στοιχεία (………) έκτασης εμβαδού 24,10 τ.μ. δηλ. για 12,05 τ.μ., δ) για το μισό της υπό στοιχεία (……….) έκτασης εμβαδού 16,98 τ.μ. δηλ. για 8,49 τ.μ., ε) για την υπό στοιχεία (……..) έκταση εμβα­δού 235,33 τ.μ., 15.2) σύμφωνα με την παρ. 5α.α της υπ’ αριθμ. …./2015 Πράξης Ε­φαρμογής, όπως διορθώθηκε με την υπ’ αριθμ. πρωτ. ……../2015 από­φαση και ισχύει, για λογαριασμό της ιδιοκτησίας (13) μετά την εξάντληση των υποχρεώσεών της με βάση τις διατάξεις του Α.Ν. 625/68 όπως ισχύει, για το υπόλοιπο τμήμα της υπό στοιχεία (………..) έκτασης εμβαδού 941,34 τ.μ., δηλ. για (941,34 – 840,13) 94,01 τ.μ., 15.3) λόγω εξαντλήσεως των υποχρεώσεων της εμφαινομένης στα τεχνικά στοιχεία υπό τον διακριτικό αριθμό … ιδιοκτησίας βάσει των διατά­ξεων του ΑΝ 625/68, ομοίως, ο 14ος των καθ’ ών (Δήμος ….) για τις ακόλουθες εδαφικές εκτάσεις: α) για το υπόλοιπο τμήμα της υπό στοιχεία (………) εμβαδού 66,73 τ.μ., δηλ. για 60,21 τ.μ., β) για την υπό στοιχεία (……..) έκταση εμβαδού 127,90 τ.μ., 15.4) λόγω εξαντλήσεως των υποχρεώσεων της εμφαινομένης στα τεχνικά στοιχεία υπό το διακριτικό αριθμό …. ιδιοκτησίας, βάσει των διατά­ξεων του ΑΝ 625/68, ομοίως, ο 14ος των καθ’ ών (Δήμος …) για τις ακόλουθες εδαφικές εκτάσεις: α) για την υπό στοιχεία (…….) έκταση επι­φάνειας 42,11 τ.μ., β) για το μισό της υπό στοιχεία (……….) έκτασης εμβαδού 48,80 τ.μ. δηλ. για έκταση επιφά­νειας 24,40 τ.μ., γ) για την υπό στοιχεία (………..) έ­κταση επιφάνειας 420,99 τ.μ., δ) για το μισό της υπό στοιχεία (……..) έκτασης εμ­βαδού 57,50 τ.μ., δηλ. για έκταση επιφάνειας 28,75 τ.μ., 15.5) λόγω εξαντλήσεως των υποχρεώσεων της εμφαινομένης στα τεχνικά στοιχεία υπό τον διακριτικό αριθμό …. ιδιοκτησίας βάσει των διατά­ξεων του ΑΝ 625/68, ομοίως, ο 14ος των καθ’ ων (Δήμος …) για το μισό της υπό στοιχεία (…….) έκτασης εμβαδού 50,00 τ.μ., δηλ. για έκταση επιφάνειας 25,00 τ.μ., 15.6) λόγω ρυμοτομίας, ομοίως ο 14ος των καθ’ ων (Δήμος …….) για την υπό στοιχεία (……….) έκταση επιφάνειας 2.349,05 τ.μ., 16) λόγω ρυμοτομίας, για την υπό στοιχεία (………..) έκταση επιφάνειας 7,10 τ.μ., για την οποία υπόχρεη είναι η 15η των καθ’ ων (……….), ως αποκλειστική κυρία της εμφαινομένης στα τεχνικά στοιχεία υπό τον διακριτικό αριθμό …….. ιδιοκτησί­ας, 17) λόγω ρυμοτομίας για τις ακόλουθες εδαφικές εκτάσεις, για τις οποίες συνυπόχρεοι είναι οι 16ος, 17η, 18ος, 19η, 20ός, 21η, 22ος, 23ος, 24ος, 25η, 26ος και 27η των καθ’ ων, ως συνιδιοκτήτες της εμφαινομένης στα τεχνικά στοιχεία υπό το διακριτικό αριθμό … ιδιοκτησίας: α) ο 16ος των καθ’ ων (………), κατά ποσοστό 138,41 0/00 εξ αδιαιρέτου, β) η 17η των καθ’ ων (………), κατά πο­σοστό 77,19 0/00 εξ αδιαιρέτου, γ) ο 18ος των καθ’ ων (….. .), κατά ποσοστό 75,96 0/00 εξ αδιαιρέτου, δ) η 19η των καθ’ ων (……..), κατά ποσοστό 73,42 0/00 εξ αδιαιρέτου, ε) ο 20ός των καθ’ ων (…….), κατά ποσοστό 71,64 0/00 εξ αδιαιρέτου, στ) η 21η των καθ’ ων (……….), κατά ποσοστό 71,64 0/00 εξ αδιαιρέτου, ζ) ο 22ος των καθ’ ων (……….), κατά ποσοστό 66,88 0/00 εξ αδιαιρέτου, η) ο 23ος των καθ’ ων (………), κατά ποσο­στό 63,11 0/00 εξ αδιαιρέτου, θ) ο 24ος των καθ’ ων (………), κατά ποσοστό 39,21 0/00 εξ αδιαιρέτου, ι) η 25η των καθ’ ων (……….), κατά ποσοστό 290,14 0/00, ια) ο 26ος των καθ’ ων (……), κατά ποσοστό 16,20 0/00 εξ αδιαιρέτου και ιβ) η 27η των καθ’ ων (………), κατά ποσοστό 16,20 0/00 εξ αδιαιρέτου, ήτοι: 1) για την υπό στοιχεία (…) έκταση επιφάνειας 100,20 τ.μ., 2) για το μισό της υπό στοιχεία (…..) έκτασης εμβαδού 124,20 τ.μ. δηλ. για 62,10 τ.μ., 3) για το μισό της υπό στοιχεία (……) έκτασης εμβαδού 121,40 τ.μ., δηλ. για 60,70 τ.μ., 4) για το ένα τρίτο της υπό στοιχεία (……….) έκτασης εμβαδού 12,75 τ.μ., δηλ. για 4,05 τ.μ., 5) σύμφωνα με την παρ. 5β της υπ’ αριθμ. …/2015 Πράξης Εφαρμο­γής, όπως αυτή διορθώθηκε με την υπ’ αριθμ. πρωτ. …./2015 απόφα­ση και ισχύει, για την υπό στοιχεία (………..) έκταση εμβαδού 934,144 τ.μ. και μέχρι την εξάντληση των υποχρεώσεων της ιδιοκτησίας των αιτούντων, με βάση τις διατάξεις του Α.Ν. 625/68, όπως ισχύει σήμερα, δηλ. για 840,12 τ.μ.., 18) λόγω ρυμοτομίας, για τις ακόλουθες εδαφικές εκτάσεις, για τις οποίες υπόχρεος είναι ατομικώς ο 28ος των καθ’ ων (…… .), ως αποκλειστικός κύριος της εμφαινομένης στα τεχνικά στοιχεία υπό τον διακριτικό αριθμό …. ιδιοκτησίας, ήτοι: 1) για το μισό της υπό στοιχεία (…….) έκτασης εμβαδού 24,10 τ.μ., δηλ. για 12,05 τ.μ., 2) για το μισό της υπό στοιχεία (.-.-…) έκτασης εμβαδού 16,98 τ.μ., δηλ. για 8,49 τ.μ., 3) για την υπό στοιχεία (……….) έ­κταση εμβαδού 66,73 τ.μ. και μέχρι την εξάντληση των υποχρεώσεων της εμφαινομένης στα τεχνικά στοιχεία υπό τον διακριτικό αριθμό …. ιδιοκτησί­ας δηλ. για έκταση εμβαδού 6,52 τ.μ., Β) ως προς την υπό στοιχ. (…) ιδιοκτησία των αιτούντων, αυτοί πρέπει ν’ αποζημιωθούν: 1) λόγω ρυμοτομίας, για τις ακόλουθες εδαφικές εκτάσεις, για τις οποίες συνυπόχρεοι είναι οι κάτωθι συνιδιοκτήτες της εμφαινομένης στα τε­χνικά στοιχεία υπό το διακριτικό αριθμό ….. ιδιοκτησίας: α) ο 29ος των καθ’ ων (……..), κατά ποσοστό 33,33 % εξ αδιαιρέτου, β) η 30ή των καθ’ ων (………), κατά ποσοστό 12,50 % εξ αδιαιρέτου, γ) ο 31ος των καθ’ ων (………), κατά ποσοστό 33,33 % εξ αδιαιρέτου, δ) ο 32ος των καθ’ ων (……..), κατά ποσοστό 12,50 % εξ αδιαιρέτου, ε) η 33η των καθ’ ων (………), κατά ποσοστό 8,34 % εξ αδιαιρέτου, ήτοι: 1) για το ένα τρίτο της υπό στοιχεία (………) έκτασης εμβαδού 97,38 τ.μ., δηλ. για 32,46 τ.μ., 2) για το μισό της υπό στοιχεία (……) έκτασης εμ­βαδού 10,76 τ.μ., δηλ. για 5,38 τ.μ., 2) για τις ακόλουθες εδαφικές εκτάσεις, για τις οποίες συνυπόχρεοι είναι οι κάτωθι συνιδιοκτήτες της εμφαινομένης στα τεχνικά στοιχεία υπό το διακριτικό αριθμό … ιδιοκτησίας: α) η 34η των καθ’ ων (………..), κατά ποσοστό 17,30 % εξ αδιαιρέτου, β) η 35η των καθ’ ων (……….), κατά ποσοστό 32,70 % εξ αδιαιρέτου, γ) ο 36ος των καθ’ ων (………), κατά ποσοστό 17,30 % εξ αδιαιρέτου, δ) ο 37ος των καθ’ ων (……..), κα­τά ποσοστό 32,70 % εξ αδιαιρέτου, ήτοι: 1) λόγω προσκυρώσεως, για την υπό στοιχεία (……….) έκταση επιφάνειας 188,54 τ.μ., 2) λόγω ρυμοτομίας, για την υπό στοιχεία (……….) έκταση επιφάνειας 127,09 τ.μ., 3) λόγω ρυμοτομίας, για την υπό στοιχεία (……..) έ­κταση επιφάνειας 4,38 τ.μ., 4) λόγω ρυμοτομίας, για το ένα τρίτο της υπό στοιχεία (……….) εμβαδού 97,38 τ.μ., δηλ. για 32,46 τ.μ., 5) λόγω ρυμοτομίας, για το μισό της υπό στοιχεία (………) εμβαδού 10,76 τ.μ., δηλ. για 5,38 τ.μ., 6) λόγω ρυμοτομίας, για το μισό της υπό στοιχεία (……….) εμβαδού 48,80 τ.μ., δηλ. για 24,40 τ.μ., 7) λόγω ρυμοτομίας, για την υπό στοιχεία (………) έ­κταση επιφάνειας 1,35 τ.μ., 8) λόγω ρυμοτομίας, για το μισό της υπό στοιχεία (……….) εμβαδού 57,50 τ.μ., δηλ. για 28,75 τ.μ., 9) λόγω ρυμοτομίας, για την υπό στοιχεία (………) έκταση επιφάνειας 37,87 τ.μ., 10) λόγω ρυμοτομίας, για την υπό στοιχεία (……) επιφάνειας 221,02 τ.μ., 11) λόγω ρυμοτομίας, για την υπό στοιχεία (………) επιφάνειας 115,81 τ.μ.. Περαιτέρω, ως προς την υπό στοιχείο (11) ιδιοκτησία τους, οι αιτούντες είναι συνυπόχρεοι προς αποζημίωση: α) λόγω προσκυρώσεως/τακτοποιήσεως, για την υπό στοιχεία (……) έκταση επιφάνειας 10,15 τ.μ., για την οποία δικαιούχος είναι ο 39ος των καθ’ ων (…….), ως φερόμενος ιδιοκτήτης της εμφαινομένης στα τεχνικά στοιχεία υπό το διακριτικό αριθμό … ιδιοκτησίας, β) λόγω προσκυρώσεως/τακτοποιήσεως, για την υπό στοιχεία (………..) έκταση επιφάνειας 71,24 τ.μ., για την οποία δι­καιούχος είναι η 15η των καθ’ ων (………), ως φερόμενη ιδιοκτήτρια της εμφαινομένης στα τεχνικά στοι­χεία υπό το διακριτικό αριθμό 12 ιδιοκτησίας, γ) λόγω προσκυρώσεως/τακτοποιήσεως, για την υπό στοιχεία (…….) έκταση επιφάνειας 17,03 τ.μ., για την οποία δικαιούχος είναι ο 13ος των καθ’ ων (………), ως φερόμενος ιδιοκτήτης της εμφαινομένης στα τεχνικά στοιχεία υπό το διακριτικό αριθμό …… ιδιοκτησίας. Κατά των καθ’ ων οι αιτούντες άσκησαν την από 21-06-2016 και με αριθμ. κατάθ. ………/2016 αίτησή τους, ενώπιον του Μονομελούς Εφετείου Πειραιά, με την οποία επεδίωξαν τον καθορισμό προσωρινής τιμής μονάδος αποζημιώσεως των ανωτέρω απαλλοτριούμενων ιδιοκτησιών τους και δη τόσο για τα εδαφικά τμήματα, για τα οποία είναι δικαιούχοι αποζημιώσεως, όσο και εκείνα για τα οποία είναι υπόχρεοι αποζημιώσεως και σωρευτικώς την αναγνώρισή τους ως δικαιούχων αυτής. Κατά τη συζήτηση της αιτήσεως: Α) οι αιτούντες παραιτήθηκαν του δικογράφου της άνω αιτήσεως ως προς α) τους 16ο έως και την 27η των καθ’ ων (σημ. στο δικόγραφο εκείνο 15ο έως και την 26η), ως συνιδιοκτητών της υπό το διακριτικό αριθμό ….. ιδιοκτησίας και β) του 28ου (σημ. στο δικόγραφο εκείνο 27ου) των καθ’ ων (……….), ως κυρίου της υπό το διακριτικό αριθ­μό …. ιδιοκτησίας και Β) περιόρισαν το αίτημά τους, παραιτούμενοι αντιστοίχως, ως προς τον καθορισμό προσωρινής τιμής μονάδος αποζημί­ωσης και αναγνώρισής τους ως συνδικαιούχων της αποζημίωσης, καθ’ ό μέρος αφορούσε στην υποχρέωση του Ν.Π.Δ.Δ., με την επωνυμία «ΔΗΜΟΣ …» (σημ. ήδη 14ου και τότε 13ου των καθ’ ων) προς αποζημίω­σή τους: α) για την υπό στοιχεία (………..) έκταση, εμβαδού 934,14 τ.μ., και μέχρι την εξάντληση των υποχρεώ­σεων της ιδιοκτησίας τους, με βάση τις διατάξεις του Α.Ν. 625/68, όπως ι­σχύει σήμερα, δηλ. για 840,12 τ.μ., για την οποία υπόχρεοι είναι κατά τα ως άνω οι συνιδιοκτήτες της υπό το διακριτικό αριθμό ….. ιδιοκτησίας (για τους οποίους παραιτήθηκαν, όπως προαναφέρεται) και όχι, όπως εκ παραδρο­μής, εσφαλμένως, αναφερόταν στην άνω αίτηση το Ν.Π.Δ.Δ. με την επωνυ­μία «ΔΗΜΟΣ …» και β) για το υπόλοιπο τμήμα της υπό στοιχεία (………….) έκτασης, εμβαδού 941,34 τ.μ., δηλ. για 94,01 τ.μ., για το οποίο, σύμφωνα με την παρ. 5α.α της υπ’ αριθμ. ../2015 Πράξεως τακτοποίησης, όπως διορθώθηκε με την υπ’ αριθμ. …./2015 απόφαση υπόχρεο είναι το Ν.Π.Δ.Δ. με την επωνυμία «ΔΗΜΟΣ ….». Επί της ανωτέρω αιτήσεως και των ασκηθεισών από τους τότε καθ’ ων ανταιτήσεων, μετά από συζήτηση, που έγινε στις 06/04/2017, εκδόθηκε η υπ’ αριθμ. 233/2018 απόφαση του Μονομελούς Εφετείου Πειραιώς, η οποία δημοσιεύθηκε στις 03-04-2018 και με την οποία καταργήθηκε η δίκη ως προς τους 16ο έως και τον 28ο των καθ’ ων (σημ. στο δικόγραφο εκείνο 15ο έως και την 26η), για τους οποίους, κατά τα ανωτέρω, οι αιτούντες παραιτήθηκαν του δικογράφου και απορρίφθηκε ως ουσιαστικά αβάσιμη ως προς τους αναγραφόμενους στο δικόγραφο εκείνο υπό τους α.α 9 (………), οι οποίοι είχαν προβεί σε αποποίηση της κληρονομίας της …….., αρχικής κυρίας της εμφαινομένης στα τεχνικά στοιχεία υπό τον διακριτι­κό αριθμό … ιδιοκτησίας. &nbsp;Εν συνεχεία, η άνω απόφαση, δέχθηκε εν μέρει την από 21-06-2016 και με αριθμ. κατάθ. ……./2016 αίτηση και τις ασκηθείσες τότε προφορικώς ανταιτήσεις και καθόρισε ως προσωρινή τιμή μονάδος αποζημιώσεως για την εδαφική έκταση των άνω απαλλοτριουμένων ιδιοκτησιών των αιτούντων, το ποσό των 55,00 ευρώ ανά τ.μ. επιφανείας. Σημειώνεται ότι είναι απορριπτέος ως αβάσιμος ο ισχυρισμός του δωδέκατου των καθ’ ων η αίτηση, ……, περί ελλείψεως παθητικής νομιμοποιήσεως αυτού, δεδομένου ότι, όπως συνομολογεί ο δωδέκατος των καθ’ ων η αίτηση, είναι καθολικός διάδοχος, κατά ποσοστό 1/2 εξ αδιαιρέτου, της εν λόγω με αριθμό … ιδιοκτησίας, ως εξ αδιαθέτου κληρονόμος της άνω αποβιωσάσης μητρός του, ………, την κληρονομία της οποίας, όπως ομοίως συνομολογεί, δεν έχει αποποιηθεί, ούτε ισχυρίζεται ότι έχει αποδεχθεί αυτή με το ευεργέτημα της απογραφής. Το γεγονός ότι δεν έχει καταρτίσει συμβολαιογραφική πράξη δηλώσεως αποδοχής κληρονομιάς, ουδεμία επιρροή ασκεί αναφορικώς με την ιδιότητά του ως εξ αδιαθέτου κληρονόμου της άνω μητρός του και εντεύθεν ως υπόχρεου αποζημιώσεως, διότι, μετά την άπρακτη παρέλευση της τετράμηνης προθε­σμίας προς αποποίηση της κληρονομιάς της μητρός του (αρχικής κυρίας της εκτάσεως), επήχθη σ’ αυτόν η κληρονομιά της από το χρόνο του θα­νάτου της και, συνεπώς, ως κληρονόμος, ευθύνεται και με τη δική του περιουσία για τις υποχρεώσεις της κληρονομίας (βλ. 1710, 1711, 1847, 1901, 1902 και 1904 Α.Κ.). Επίσης, απορριπτέος ως αβάσιμος είναι και ο ισχυρισμός περί ελλείψεως παθητικής νομιμοποιήσεως των 17ης, 24ου, 26ου, 27ου, 29ου, 30ης, 31 ης, 32ου και 33 ης των καθ’ ων η αίτηση, καθώς, όπως συνομολογούν, είναι, κατά το χρόνο του δικαστικού κα­θορισμού της αποζημιώσεως, ιδιοκτήτες του ωφελούμενου ως άνω ακινήτου (ήτοι της υπ’ αριθμ. …. ιδιοκτησίας). Συ­νεπώς, ως συνιδιοκτήτες του ωφελούμενου ακινή­του, κατά το χρόνο του δικαστικού (οριστικού) προσδιορισμού, είναι υπόχρεοι προς καταβολή της σχετικής αποζημιώσεως των αιτούντων, σύμφωνα με τα οριζόμενα στα τεχνικά στοιχεία των ένδικων Πράξεων και νομιμοποιούνται παθητικώς, κατά τη διάταξη του άρθρου 14 του Ν. 2882/2001, για την άσκηση της ένδικης αίτησης σε βάρος τους. Στο με αριθμ. δε ……/2008 συμβόλαιο της Συμβολαιογράφου Σαλαμίνας …….., δυνάμει του οποίου οι αιτούντες και ο …….., μεταβίβασαν σε αυτούς ακίνητο, συνολικής επιφάνειας 2.197,57 τετρ. μέτρων, το οποίο αποτελούσε τμήμα μείζονος ακινήτου των αιτούντων και απέμεινε τότε εκτός σχεδίου, μετά την ένταξη της περιοχής στο εγκεκριμένο σχέδιο της τέως Κοινότητας Αιαντείου Σαλαμίνας, αναγράφεται, μεταξύ άλλων, ότι «…Οι πωλητές εγγυώνται ότι το ακίνητο που πωλούν σήμερα με το συμβόλαιο αυτό, είναι απαλλαγμένο από κάθε βάρος, χρέος, υποθήκη, προσημείωση, εκνίκηση τρίτου, κατάσχεση, διεκδίκηση, μεσεγγύηση, δουλεία, εκτός από ρυμοτομία, γιατί βρίσκεται εκτός σχεδίου πόλης, απαλλοτρίωση και αποζημίωση, υπό τους περιορισμούς και τις απαγορεύσεις του Αγροτικού και του Δασικού Κώδικα, αμφισβήτηση, απαίτηση από κληρονομία ή άλλη αιτία, μισθωτική σχέση, φόρους, τέλη και εισφορές και από κάθε άλλο νομικό ελάττωμα και ότι βρίσκεται εκτός ζώνης «ενεργού πολεοδομίας»…». Εξάλλου, ουδόλως αποδείχθηκε ότι οι αιτούντες παραιτήθηκαν των τυχόν μελλοντικών δικαιωμάτων τους προς αποζημίω­σή τους, τα οποία θα γεννιούνταν υπέρ αυτών, λόγω της ρυμοτομίας του εναπομείναντος σε αυτούς ακινήτου και σε βάρος των παρό­διων ιδιοκτητών των ωφελούμενων ακινήτων, σύμφωνα με τα οριζόμε­να στις Πράξεις τακτοποιήσεως και αναλογισμού, δεδομένου ότι η υποχρέω­ση των ως άνω καθ’ ων απορρέει από τη ρυμοτομία των ακινήτων των αιτούντων και όχι του ακινήτου, που, δυνάμει του ως άνω με αριθμ. ……/2008 συμβολαίου, οι ως άνω καθ’ ων η αίτηση απέκτησαν. Εξάλλου, η υποχρέωση των καθ’ ων η αίτηση προς αποζημίωση των αιτούντων, λόγω ρυμοτομίας των ακινήτων τους και το αντίστοιχο δικαίωμά τους έναντι αυτών γεννήθηκαν κατά το χρόνο κύρωσης των ένδικων Πρά­ξεων τακτοποίησης και αναλογισμού αποζημίωσης λόγω ρυμοτομίας (01/2013 και 02/2015) και δεν ήταν υφιστάμενα κατά το χρόνο κατάρτι­σης του υπ’ αριθμ. …./2008 συμβολαίου της Συμβολαιογράφου Σα­λαμίνας ………… Περαιτέρω, αποδείχθηκε ότι τα ένδικα ακίνητα, τα οποία εμφαίνονται στις ανωτέρω πράξεις προσκύρωσης – τακτοποίησης και αναλογισμού με τους διακριτικούς αριθμούς … και …. αντίστοιχα, βρίσκονται εντός του εγκεκριμένου ρυμοτομικού σχεδίου πόλεως της πρώην Κοινότητας …. και νυν του Δήμου Σαλαμίνας, στη θέση ……. της κτηματικής περιφέρειας της τέως Κοινότητας … Σαλαμίνας και ήδη του Δήμου Σαλαμίνας, φέρουν ΚΑ.ΕΚ ……. και ….. και έχουν έκταση 6.420 τ.μ. και 544 τ.μ., αντίστοιχα, αποτελούν δε τμήματα ενός αρχικώς ενιαίου ακίνητου, το οποίο διαχωρίστηκε στη συνεχεία σε δυο ακίνητα (τα προαναφερόμενα) δια της διελεύσεως στο βόρειο τμήμα αγροτικής οδού, σήμερα ασφαλτοστρωμένης οδού …….. Εμπίπτουν στα οικοδομικά τετράγωνα …….. Η ιδιοκτησία με ΚΑΕΚ …….. έχει διαμορφωθεί σήμερα ως εξής: α) τμήμα έκτασης 3.505,59 τ.μ. είναι χαρακτηρισμένο ως πράσινο – αρχαιολογικός χώρος, β) τμήμα 511,52 τ.μ. στο 210 Ο.Τ., είναι άρτιο και οικοδομήσιμο, γ) τμήμα 2.188,46 τ.μ. ρυμοτομείται από αδιάνοικτη εγκεκριμένη οδό, δ) τμήμα 156,26 τ.μ. ρυμοτομείται από αδιάνοικτη εγκεκριμένη οδό και τμήμα 58,10 τ.μ. ρυμοτομείται από αδιάνοικτο πεζοδρόμιο. Η ιδιοκτησία με ΚΑΕΚ ………, διαμορφώνεται ως εξής: τμήμα 182,79 τ.μ. είναι μη άρτιο και μη οικοδομήσιμο μη δυνάμενο να τακτοποιηθεί και τμήμα 361,13 τ.μ. ρυμοτομείται από εγκεκριμένη οδό. Η περιοχή εντάχθηκε στο σχέδιο πόλης με την υπ’ αριθμ. Ζ11855/7926/29.12.1972 Απόφαση Νομάρχη έγκρισης Ρ.Σ. (ΦΕΚ 69/Δ/09-3-1973), την αρ. 20513/18.2.1985 απόφαση Νομάρχη επανέγκρισης του ρυμοτομικού σχεδίου (ΦΕΚ 112/Δ/26.3.1985) και το αρ. 36854/8-9-2005 τροποποίηση Ρ.Σ. (ΦΕΚ 1062Δ/ 29.9.2005) διάταγμα ρυμοτομίας. Μεγάλο τμήμα αυτών ρυμοτομείται με τη δημιουργία κοινοχρήστου πράσινου – αρχαιολογικού χώρου και οδών και πεζοδρόμων. Ο συντελεστής δόμησης είναι 0,50 και οι χρήσεις γης είναι αμιγούς κατοικίας. Είναι άρτια και οικοδομήσιμα, εφόσον έχουν ελάχιστο εμβαδόν 400 τ.μ. και ελάχιστο πρόσωπο 15 μ., ενώ για τα κατά παρέκκλιση άρτια και οικοδομήσιμα το ελάχιστο εμβαδόν είναι 300 μ. και το ελάχιστο πρόσωπο 12 μ. Η πρόσβαση στο νησί της Σαλαμίνας γίνεται από την αντίθετη πλευρά του νησιού στη περιοχή Παλούκια με φέρρυ μπόουτ από και προς το Πέραμα, ανά 1/2 ώρα. Η περιοχή έχει χαρακτήρα βραχώδη και αγροτικό, με χαμηλή αισθητική αξία και, αν και παρουσιάζεται ανοικοδόμηση, υπάρχουν αραιά σπίτια σε λίγα σημεία της περιμέτρου των επιδίκων και περισσότερα και πάντως όχι πυκνά, σε απόσταση τουλάχιστον 40 μέτρων. Σε απόσταση 300 μέτρων κάτω από την οδό …….. υπάρχει κατοικία με πισίνα και σε απόσταση 50 – 100 μέτρων συγκρότημα με μεζονέττες. Προ 6 ετών περίπου, σε απόσταση 30 μέτρων από τα επίδικα υπήρχε σταθμός απορριμματοφόρων του Δήμου, ενώ σήμερα πλησίον του σημείου εκείνου υπάρχουν δύο θερμοκήπια, τα οποία υποβιβάζουν την αξία των ακινήτων λόγω της χρήσης φυτοφαρμάκων. Επίσης, η αποκομιδή των απορριμμάτων δεν είναι ικανοποιητική. Απέχουν από την πόλη της Σαλαμίνας 7 χιλιόμετρα περίπου και από τη θάλασσα περίπου 800 μ. Η θέα προς τη θάλασσα κλιμακώνεται με την ανωφέρεια του εδάφους, με υψόμετρο 60 – 80 μέτρα και σε περίπτωση ανοικοδόμησης δεν θα είναι απεριόριστη. Εξυπηρετούνται από το ΚΤΕΛ Σαλαμίνας, του οποίου η στάση βρίσκεται σε απόσταση περί τα 400 μέτρα στην οδό … με αραιά δρομολόγια, ανά μία ώρα. Η περιοχή, που προσφέρεται για εξοχικές κατοικίες, υποστηρίζεται από δίκτυα κοινής ωφέλειας, αλλά δεν υπάρχει δίκτυο αποχέτευσης. Στην περιοχή δεν υπάρχουν Τράπεζες, αλλά μηχανήματα αυτόματης ανάληψης μετρητών σε απόσταση περίπου 700 μέτρων, ενώ τραπεζικό κατάστημα υπάρχει στην πόλη της Σαλαμίνας. Η περιοχή διαθέτει δύο καφενεία, μία ταβέρνα, δύο ψητοπωλεία. Τα πλησιέστερα φαρμακείο και σούπερ μάρκετ βρίσκονται σε απόσταση ενός χιλιομέτρου περίπου. Τα δημόσια σχολεία απέχουν περί τα 700 μέτρα. Η πρόσβαση στα επίδικα εξυπηρετείται από την οδό …….. στο ανατολικό όριο του πρώτου (μεγαλύτερου), που είναι αγροτική οδός ασφαλτοστρωμένη, πλάτους 8 μέτρων σε απόσταση περίπου 50 μέτρων και από την οδό …… στο Δυτικό όριο αυτού, ενώ στο μικρότερο ακίνητο από την οδό …….. Οι ανωτέρω οδοί δεν είναι εγκεκριμένες. Επίσης, υπάρχει ένα ξενοδοχείο («……») σε απόσταση 700 περίπου μέτρων και άλλο ένα σε απόσταση περί τα 1.500 μέτρα. Τέλος, η απόσταση του πλησιέστερου άκρου των επιδίκων από την παραλία του οικισμού του … ανέρχεται σε 800 μέτρα περίπου. Η αντικειμενική αξία ανέρχεται στο ποσό των 68,60 € ανά τετραγωνικό μέτρο. Στις 10.2.2017, οι αιτούντες επέλυσαν συμβιβαστικά τη διαφορά τους με την …………., 37η των καθ’ ων της από 21-06-2016 και με αριθμ. κατάθ. ……../2016 αιτήσεως, για την οποία παραιτήθηκαν του δικογράφου της αιτήσεως αυτής, αποζημιούμενοι με 200 € ανά τετραγωνικό μέτρο και λαμβάνοντας από αυτήν το ποσό των 940 € για έκταση 4,7 μέτρων. Επίσης, με το υπ’αριθ. ……./2004 συμβόλαιο αγοραπωλησίας της Συμβολαιογράφου Σαλαμίνας ……., πωλήθηκε οικόπεδο σε διπλανό οικοδομικό τετράγωνο, (211), μη άρτιο αλλά οικοδομήσιμο, αντί 146,74 € ανά τετραγωνικό μέτρο, εμβαδού 230 τ.μ., ενώ, με την υπ’ αριθ. ../2015 απόφαση της οικονομικής επιτροπής του Δήμου …, εγκρίθηκε αποζημίωση λόγω ρυμοτομίας στην περιοχή του …, ύψους 93,74 € ανά τετραγωνικό μέτρο. Με το υπ’ αριθ. …./2011 δε συμβόλαιο αγοραπωλησίας της ίδιας ως άνω Συμβολαιογράφου πωλήθηκε από τους αιτούντες τμήμα οικοπέδου στο οικοδομικό τετράγωνο 210 και συνενώθηκε με όμορο, εμβαδού 31,09 τ.μ., αντί 2.620,70 €, δηλαδή 84,29 € ανά τετραγωνικό μέτρο. Επίσης με το υπ’ αριθ. …/2008 συμβόλαιο της ίδιας Συμβολαιογράφου πωλήθηκε αγροτικό ακίνητο των αιτούντων και του δικαιοπαρόχου τους . ………, εμβαδού 2.197,57 τμ, αντί 2.455,99 €. Τα ανωτέρω έγιναν δεκτά και με την ως άνω με αριθμ. 233/2018 απόφαση του Μονομελούς Εφετείου Πειραιώς. Με βάση τα ανωτέρω κρίνεται ότι η πραγματική αξία των ως άνω ρυμοτομουμένων εδαφικών εκτάσεων, εν όψει της θέσης τους, του είδους τους, της πραγματικής κατάστασης, της χρησιμότητας τους, σύμφωνα με τις υφιστάμενες οικονομικές συνθήκες και κατά συνέπεια η πλήρης αποζημίωση, δηλαδή εκείνη, με την οποία μπορεί ν’ αντικατασταθούν τα απαλλοτριούμενα με άλλα ισάξια, κατά το χρόνο της συζήτησης της υπόθεσης, ενώπιον του παρόντος Δικαστηρίου, στις 21/03/2019, κατ’ άρθρο 13 παρ. 1 του Ν. 2882/2001, ανέρχεται στο ποσό των ογδόντα (80) ευρώ ανά τετραγωνικό μέτρο και δη τόσο για τις εδαφικές εκτάσεις για τις οποίες οι αιτούντες είναι συνδικαιούχοι αποζημιώσεως, όσο και για εκείνες για τις οποίες οι αιτούντες είναι συνυπόχρεοι αποζημιώσεως. Κατόπιν τούτων, πρέπει ν’ απορριφθεί το αίτημα περί διεξαγωγής πραγματογνωμοσύνης, καθώς το Δικαστήριο σχημάτισε πλήρη δικανική πεποίθηση απ’ όλα τα προσκομιζόμενα νόμιμα μ’ επίκληση ως άνω αποδεικτικά μέσα. Εξάλλου, πρέπει ν’ απορριφθεί ο, επιχειρούμενος να θεμελιωθεί στο άρθρο 281 ΑΚ, ισχυρισμός των 2ου, 3ου, 5ης, 6ου, 7ου, 8ου και 12ου των καθ’ων η αίτηση, ότι καταχρηστικά ζητείται να καθοριστεί οριστική τιμή αποζημίωσης στο ποσό των 200 ευρώ ανά τετραγωνικό μέτρο, λόγω της ισχυριζόμενης αβασιμότητας των επικαλούμενων στην αίτηση κριτηρίων, διότι, και αληθή υποτιθέμενα τα επικαλούμενα από αυτούς πραγματικά περιστατικά, δεν συνιστούν προφανή υπέρβαση των ορίων, που καθορίζει το άρθρο 281 Α.Κ.. Περαιτέρω, αποδείχθηκε ότι τα ένδικα ακίνητα, περιήλθαν στους αιτούντες, με παράγωγο τρόπο και δη: Α) Δυνάμει της υπ’ αριθ. …./2001 πράξης δήλωσης αποδοχής κληρονομιάς της Συμβολαιογράφου Σαλαμίνας …….., νομίμως μεταγεγραμμένης στο υποθηκοφυλακείο Σαλαμίνας στον τόμο …. με αριθμό …. (βλ. υπ’ αριθ. …../11.6.2001 πιστοποιητικό μεταγραφής), με την οποία αποδέχθηκαν την κληρονομιά της μητέρας τους ………. που απεβίωσε αδιάθετη στις 11.2.2001, κατά ποσοστό 1/2 εξ αδιαιρέτου έκαστος (βλ. υπ’ αριθ. …./13.2.2001 ληξιαρχική πράξη θανάτου του Ληξιάρχου Σαλαμίνας, υπ’ αριθ. πρωτ. …./16.2.2001 πιστοποιητικό εγγυτέρων συγγενών του Δ. Σαλαμίνας, υπ’ αριθ. πρωτ. …../22-03-2019 πιστοποιητικό Γραμματέα Πρωτοδικείου Πειραιώς, υπ’ αριθ. …./22-03-2019 πιστοποιητικό Γραμματέα Ειρηνοδικείου Σαλαμίνας περί μη δημοσίευσης διαθήκης της αποβιωσάσης, υπ’ αριθ. …./22-3-2019 πιστοποιητικό του Γραμματέα του Πρωτοδικείου Πειραιώς περί μη αποποίησης της κληρονομιάς της αποβιωσάσης εκ μέρους των αιτούντων, υπ’ αριθ. …../22.3.2019 όμοιο του Γραμματέα του Ειρηνοδικείου Σαλαμίνας περί μη αποποίησης της κληρονομιάς της αποβιωσάσης εκ μέρους των αιτούντων και υπ’αριθ. …../22.3.2019 πιστοποιητικό περί μη κατάθεσης αγωγής προσβολής του κληρονομικού δικαιώματος των αιτούντων σε σχέση με την κληρονομιά της ως άνω αποβιωσάσης, έως και 21.3.2019, του Γραμματέα του Πρωτοδικείου Πειραιά). Στην ανωτέρω αποβιώσασα μητέρα τους τα ένδικα ακίνητα είχαν περιέλθει κατά ποσοστό 1/4 εξ αδιαιρέτου από κληρονομιά του αδελφού της …………, που απεβίωσε αδιάθετος στις 2.5.2000, οι δε αιτούντες, με την ως άνω πράξη αποδοχής κληρονομιάς, απεδέχθησαν την κληρονομιά του για λογαριασμό της αποβιωσάσης ως άνω μητέρας τους. Στο δε δικαιοπάροχο αυτής, …. ………, τα ακίνητα είχαν περιέλθει: α) κατά ποσοστό 6/48 εξ αδιαιρέτου από κληρονομιά του πατέρα του ……….., που πέθανε αδιάθετος στις 24.8.1959, την οποία αποδέχθηκε με την υπ’αριθ. ……../5.12.1969 πράξη αποδοχής κληρονομιάς του Συμβολαιογράφου Σαλαμίνας ………., νομίμως μεταγεγραμμένη στα οικεία βιβλία Υποθηκών στον τόμο ….. με αριθμό ….., στην οποία αναφέρεται ότι οι κληρονόμοι του αποβιώσαντος απεδέχθησαν την κληρονομιά του αποβιώσαντος, στην οποία περιλαμβάνονται τα εν λόγω ακίνητα με την ανάμειξή τους σε αυτά (βλ. υπ’ αριθ. ……/14.5.1999 πιστοποιητικό μεταγραφοφύλακα Σαλαμίνας), β) κατά ποσοστό 3/48 εξ αδιαιρέτου από δωρεά δυνάμει του υπ’αριθ. ……/1961 συμβολαίου του ίδιου ως άνω Συμβολαιογράφου, νομίμως μεταγεγραμμένου από 5.12.1961, στον τόμο …. και αριθμό ….. των οικείων βιβλίων υποθηκών (βλ. υπ’ αριθ. πρωτ. …./3.8.2016 πιστοποιητικό μεταγραφής του Υποθηκοφύλακα Σαλαμίνας) και γ) κατά ποσοστό 15/48 εξ αδιαιρέτου από δωρεά δυνάμει του υπ’αριθ. …/16.4.1966 συμβολαίου του ίδιου ως άνω Συμβολαιογράφου, νομίμως μεταγεγραμμένου από 14.5.1966 στον τόμο … με αριθμό … των οικείων βιβλίων μεταγραφών Σαλαμίνας. Β) Επίσης, οι αιτούντες απεδέχθησαν την κληρονομιά του ανωτέρω … ………, δυνάμει της υπ’αριθ. …./28.3.2001 πράξης αποδοχής κληρονομιάς της Συμβολαιογράφου Σαλαμίνας ……, νομίμως μεταγεγραμμένης τον τόμο … υπ’αριθ. …. των οικείων βιβλίων μεταγραφών Σαλαμίνας (βλ. υπ’αριθ. …/18.4.2001 πιστοποιητικό της Μεταγραφοφύλακα Σαλαμίνας, με αριθμ. … τόμ. … έτους …. ληξιαρχική πράξη θανάτου του Ληξίαρχου Σαλαμίνας του …., το υπ’ αριθ. πρωτ. …/9.5.2000 πιστοποιητικό εγγυτέρων συγγενών του …. από το Δήμαρχο Σαλαμίνας, το υπ’ αριθ. …./22-03-2019 πιστοποιητικό του Πρωτοδικείου Πειραιώς περί μη δημοσίευσης διαθήκης του …. και το υπ’ αριθ. …/22-03-2019 πιστοποιητικό του Ειρηνοδικείου Σαλαμίνας περί μη δημοσίευσης διαθήκης του ίδιου ως άνω αποβιώσαντος, τα υπ’αριθ. ../22-3-2019 και …/22-3-2019 πιστοποιητικά του Πρωτοδικείου Πειραιά και Ειρηνοδικείου Σαλαμίνας αντίστοιχα περί μη αποποίησης της κληρονομιάς του ….. από τους αιτούντες και το υπ’αριθ. …/22-3-2019 πιστοποιητικό του Γραμματέα του Πρωτοδικείου Πειραιά περί μη προσβολής κληρονομικού δικαιώματος&nbsp; των αιτούντων). Γ) Τέλος, δυνάμει της υπ’αριθ. …./30.6.2010 πράξης αποδοχής κληρονομιάς της ίδιας ως άνω συμβολαιογράφου, καταχωρηθείσας στο κτηματολογικό γραφείο Σαλαμίνας με αριθμό …./14.12.2010 (βλ. σχετικό πιστοποιητικό), οι αιτούντες, ως μόνοι συγγενείς αυτού, (βλ. υπ’αριθ. …/7.10.2011 πιστοποιητικό εγγυτέρων συγγενών του Δ. Σαλαμίνας), αποδέχθηκαν την κληρονομιά του αποβιώσαντος αδιαθέτου (βλ. υπ’αριθ. ../22-3-2019 και …/22-3-2019 πιστοποιητικά περί μη δημοσίευσης διαθήκης του Γραμματέα του Πρωτοδικείου Πειραιά και του Ειρηνοδικείου Σαλαμίνας, αντίστοιχα) στις 12.1.2010 …….. (βλ. από 15.1.2010 απόσπασμα ληξιαρχικής πράξης θανάτου του Δ. Σαλαμίνας), κατά ποσοστό 3/8 εξ αδιαιρέτου ο καθένας, επί των ενδίκων, μεταξύ άλλων, ακινήτων. Την κληρονομιά του ανωτέρω αποβιώσαντος, οι αιτούντες δεν αποποιήθηκαν (βλ. υπ’ αριθ. …/22-3-2019 και …/22-3-2019 πιστοποιητικά περί μη αποποίησης κληρονομιάς του Γραμματέα του Πρωτοδικείου Πειραιά και του Ειρηνοδικείου Σαλαμίνας, αντίστοιχα), ούτε προσβλήθηκε το κληρονομικό τους δικαίωμα (βλ. υπ’αριθ. πρωτ. ……/22-03-2019 πιστοποιητικό του Γραμματέα του Πρωτοδικείου Πειραιά). Ο δε αποβιώσας, είχε αποκτήσει τα ανωτέρω ακίνητα: α) κατά ποσοστό 6/48 εξ αδιαιρέτου από κληρονομιά του πατέρα του ……., την οποία είχε αποδεχτεί δυνάμει της προαναφερθείσας υπ’αριθ. ……./5.12.1961 πράξης αποδοχής κληρονομιάς, νομίμως μεταγεγραμμένης ως άνω, β) κατά ποσοστό 3/48 εξ αδιαιρέτου από δωρεά δυνάμει του υπ’αριθ. …/1961 προαναφερθέντος συμβολαίου του συμβολαιογράφου Σαλαμίνας …….., νομίμως μεταγεγραμμένου ως άνω, γ) κατά ποσοστό 15/48 εξ αδιαιρέτου από δωρεά, δυνάμει του προαναφερθέντος υπ’αριθ. …../16.4.1966 συμβολαίου του ίδιου ως άνω Συμβολαιογράφου, νομίμως μεταγεγραμμένου ως άνω και δ) κατά ποσοστό 1/4 εξ αδιαιρέτου, από κληρονομιά του αδελφού του .. ………, την οποία είχε αποδεχτεί δυνάμει της προαναφερθείσας υπ’ αριθ. ……/28.3.2001 πράξης αποδοχής κληρονομιάς της ίδιας Συμβολαιογράφου, νομίμως μεταγεγραμμένης ως άνω. Επομένως οι αιτούντες έχουν καταστεί συγκύριοι των ενδίκων ακινήτων κατά ποσοστό ½ εξ αδιαιρέτου ο καθένας. Επίσης, στα ανωτέρω ακίνητα δεν υφίστανται βάρη, δεν εκκρεμεί διεκδικητική αγωγή σχετικά με αυτά και δεν έχει μεταγραφεί καμία πράξη εκποίησης αυτών (βλ. υπ’αριθ. …/7.4.2017 πιστοποιητικά βαρών και μη διεκδίκησης έως την έναρξη ισχύο του Κτηματολογικού Γραφείου Σαλαμίνας -ήτοι 12-02-2017, ΦΕΚ Β΄ 179/12-02-2017- του Υποθηκοφύλακα Σαλαμίνας και υπ’αριθ. .. και …./ 22-03-2019 πιστοποιητικά κτηματολογικών εγγραφών του Κτηματολογικού Γραφείου Σαλαμίνας), ενώ από τα υπ’ αριθ. πρωτ. ./../16.2.2017 και …/1.3.2017 έγγραφα του Δασαρχείου Πειραιά και της Περιφερειακής Διεύθυνσης Δημόσιας Περιουσίας (βεβαίωση άρθρου 26 παρ. 4 ν. 2882/2001) (βλ. σχετ. με αριθμ. πρωτ. ……/20-3-2019 έγγραφο της Κτηματικής Υπηρεσίας Νήσων &amp; Δυτικής Αττικής), αντίστοιχα, προκύπτει ότι τα ένδικα ακίνητα, σύμφωνα με διαχρονική φωτοερμηνεία είχαν ανέκαθεν μη δασική μορφή και δεν εμπίπτουν μέσα σε καταγεγραμμένο Δημόσιο Κτήμα, ώστε, το μεν Δασαρχείο δεν προβάλλει δικαιώματα επ’ αυτών, το δε Ελληνικό Δημόσιο, δια του άνω εγγράφου της Περιφερειακής Διεύθυνση Δημόσιας Περιουσίας, δεν προβάλλει κατά τρόπο ορισμένο συγκεκριμένα εμπράγματα δικαιώματα στα ένδικα ακίνητα, καθώς η απλή δήλωση της ανωτέρω Υπηρεσίας ότι προβάλλονται δικαιώματα επ’ αυτών, χωρίς στοιχεία, που να θεμελιώνουν την κυριότητα ή άλλο εμπράγματο δικαίωμα του Δημοσίου, δεν αρκεί, δεδομένου ότι η κύρωση της πράξης&nbsp; αναλογισμού αποζημίωσης λόγω ρυμοτομίας, αποτελεί έμμεση αποδοχή της ανυπαρξίας οιουδήποτε δικαιώματος του Δημοσίου (βλ. σχετ. και απόφαση με αριθμ. 233/2018 του Μονομελούς Εφετείου Πειραιώς). Επομένως, η αναγραφή στο ανωτέρω έγγραφο ότι «το Δημόσιο προβάλλει δικαιώματα κυριότητας επί των απαλλοτριουμένων ακινήτων για τα οποία οι ενδιαφερόμενοι ζητούν να αναγνωρισθούν δικαιούχοι αποζημίωσης», αποτελεί αόριστο και αναπόδεικτο ισχυρισμό, ο οποίος δεν ενισχύεται από κανένα έγγραφο των υπηρεσιών του. Κατόπιν των ανωτέρω, οι αιτούντες πρέπει ν’ αναγνωριστούν ως δικαιούχοι της αποζημίωσης, έναντι των υποχρέων αυτής: 9ης, 10ης, 11ης, 12ου, 13ου, 14ου και 16ου έως και 28ου των καθ’ ων η αίτηση και ειδικότερα: α) Για την αποζημίωση, που αντιστοιχεί στις ως άνω εδαφικές εκτάσεις για τις οποίες υπόχρεοι είναι οι 9η, 10η, 11η και 12ος των καθ’ ων, ως συγκύριοι οι τρεις πρώτοι και καθολικός διάδοχος της αρχικώς κυρίας ο τέταρτος εξ αυτών, της υπό το διακριτικό αριθμό …. ιδιοκτησίας και δη κατά ποσοστό 4/24 εξ αδιαιρέτου εκάστη των τριών πρώτων και κατά ποσοστό 4/8 ή 12/24 ή 1/2 εξ αδιαιρέτου ο τέταρτος, μετά την αποποίηση κληρονομιάς της …… ., στην οποία προέβησαν οι …….. και ……, ήτοι: α1) λόγω προσκυρώσεως, για την υπό στοιχεία (……) έκταση επιφάνειας 2,62 τ.μ., α2) λόγω ρυμοτομίας, για την υπό στοιχεία (……..) έκταση επιφάνειας 76,18 τ.μ., α3) λόγω ρυμοτομίας, για το ένα τρίτο της υπό στοιχεία (…….) έκτασης, ήτοι για έκταση επιφάνειας 4,05 τ.μ., β) Για την αποζημίωση, που αντιστοιχεί στην υπό στοιχεία (……….) εδαφική έκταση, επιφάνειας 89,96 τ.μ., για την οποία υπόχρεος είναι ο 13ος των καθ’ ων (……..), ως αποκλειστικός κύριος της υπό το διακριτικό αριθμό …. ιδιοκτησί­ας, γ) Για την αποζημίωση, που αντιστοιχεί σύμφωνα με την παρ. 5α.α της υπ’ αριθμ. ../2015 Πράξης Εφαρμογής, όπως διορθώθηκε με την υπ’ αριθμ. πρωτ. …./2015 απόφαση και ισχύει, για το υπόλοι­πο τμήμα της υπό στοιχεία (………..) έκτασης εμβαδού 941,34 τ.μ., δηλ. για (941,34 – 840,13) 94,01 τ.μ., για την οποία υπόχρεος είναι ο 14ος των καθ’ ων, Ν.Π.Δ.Δ. με την επωνυμία «ΔΗΜΟΣ ….», δ) για την αποζημίωση, που αντιστοιχεί στις ανωτέρω περιγραφείσες εδαφικές εκτάσεις, για την οποία υπόχρεοι είναι οι 16ος έως και 27η των καθ’ ων, ως συγκύριοι της υπό το διακριτικό αριθμό ……. ιδιο­κτησίας, ήτοι: δ1) για την υπό στοιχεία (……) έκταση επιφάνειας 100,20 τ.μ., δ2) για το μισό της υπό στοιχεία (……..) έκτασης εμβαδού 124,20 τ.μ. δηλ. για 62,10 τ.μ., δ3) για το μισό της υπό στοιχεία (…..) έκτασης εμβαδού 121,40 τ.μ., δηλ. για 60,70 τ.μ., δ4) για το ένα τρίτο της υπό στοιχεία (…….) έκτασης εμβαδού 12,75 τ.μ., δηλ. για 4,05 τ.μ., δ5) σύμφωνα με την παρ. 5β της υπ’ αριθμ. …./2015 Πράξης Εφαρμο­γής, όπως αυτή διορθώθηκε με την υπ’ αριθμ. πρωτ. ……/2015 απόφα­ση και ισχύει, για την υπό στοιχεία (……….) έκταση εμβαδού 934,144 τ.μ. και μέχρι την εξάντληση των υπο­χρεώσεων της ιδιοκτησίας τους, με βάση τις διατάξεις του Α.Ν. 625/68, όπως ισχύει σήμερα, δηλ. για 840,12 τ.μ. και ε) για την εδαφική έκταση, που αντιστοιχεί στις ανωτέρω περιγραφείσες εδαφικές εκτάσεις για την οποία υπόχρεος είναι ο 28ος των καθ’ ων, ως αποκλειστικός κύριος της υπό το διακριτικό αριθμό ….. ιδιοκτησίας, ήτοι: ε1) για το μισό της υπό στοιχεία (……..) έκτασης εμβαδού 24,10 τ.μ., δηλ. για 12,05 τ.μ., ε2) για το μισό της υπό στοιχεία (……..) έκτασης, εμβα­δού 16,98 τ.μ., δηλ. για 8,49 τ.μ., ε3) για την υπό στοιχεία (……..) έ­κταση, εμβαδού 66,73 τ.μ. και μέχρι την εξάντληση των υποχρεώσεων της εμφαινομένης στα τεχνικά στοιχεία υπό τον διακριτικό αριθμό …. ιδιοκτησί­ας δηλ. για έκταση εμβαδού 6,52 τ.μ., δεδομένου ότι έναντι των λοιπών υποχρέων προς αποζημίωση των αιτούντων και των αντίστοιχων εδαφικών εκτάσεων έχουν οι αιτούντες ήδη αναγνωρισθεί δικαιούχοι με την ως άνω υπ’ αριθμ, 233/2018 απόφαση του Μονομελούς Εφετείου Πειραιά. Εν όψει των ανωτέρω, η υπό κρίση αίτηση και οι παραδεκτώς ασκηθείσες ανταιτήσεις των 2ου, 3ου, 5ης, 6ου, 7ου, 8ου και 12ου, 16ου, 18ου, 19ης, 20ου, 21ης, 22ου και 23ου, 17ης, 24ου, 26ου, 27ης, 28ου, 29ου, 30ης, 31ου, 32ου και 33ης και 14ου των καθ’ ων η αίτηση πρέπει να γίνουν εν μέρει δεκτές και ως ουσιαστικά βάσιμες, κατά τα οριζόμενα στο διατακτικό. Τέλος, πρέπει οι καθ’ ων η αίτηση (πλην του 1ου εξ αυτών), ως υπόχρεοι για την καταβολή της αποζημίωσης, να καταδικαστούν στην καταβολή των δικαστικών εξόδων των αιτούντων – καθ’ ων οι ανταιτήσεις, κατόπιν σχετικού αιτήματός τους, (106, 191 παρ. 2 ΚΠολΔ), τα οποία αποτελούν παρακολούθημα της αποζημίωσης αναγκαστικής απαλλοτρίωσης και προσαυξάνουν το ποσό της, μη εφαρμοζομένου εν προκειμένω του άρθρου 22 ν. 3693/1957 (18 παρ. 4 ν. 2882/2001) και αποκλεισμένου του ολικού ή μερικού συμψηφισμού και κατανομής του οικείου ποσού, ανάλογα με την έκταση της νίκης ή ήττας καθενός από τους διαδίκους (ΟλΑΠ 8/1999, 9/1996 Δημ. Νόμος), τα οποία ανέρχονται στο ποσό των χιλίων εννιακοσίων (1.900) ευρώ για την παράσταση (μετ’ εξόδων) των αιτούντων με Δικηγόρο (βλ. σχετ. ΑΠ 164/2005 ΕλλΔνη 2005 750, ΑΠ 1593/2003 ΕλλΔνη 2004 1746, ΤριμΕφΠειρ 237/2020 Δημ.Ιστοσελ.ΕφΠειρ, ΤριμΕφΠειρ 430/2018 Δημ. Ιστοσελ.ΕφΠειρ., ΕφΑθ 8014/2001 ΕλλΔνη 2002 468) και β) σε ποσοστό 3% (2% + 1%) επί της καθορισθείσας αποζημίωσης για τη σύνταξη της αίτησης, εφόσον για την άσκησή της συντάχθηκαν προτάσεις (ΟλΑΠ 17/2000, Δνη 41.958, ΑΠ 1893/2007 Δημ. Νόμος), μειωμένα, όμως, κατά το ήμισυ για τον 14° των καθ’ ων, Δήμο …., αφού όταν υπόχρεος για καταβολή αποζημίωσης είναι φορέας, που υπάγεται στη Γενική Κυβέρνηση, όπως, εν προκειμένω, ο Δήμος ……, κατά το ν. 2362/1995, η επιδικαζόμενη από το Δικαστήριο αμοιβή καθορίζεται υποχρεωτικά έως το ήμισυ των νομίμων αμοιβών, κατά το Κώδικα Δικηγόρων (130 παρ. 2 ν. 4070/2012) (βλ. σχετ. ΤριμΕφΠειρ 237/2020 ό.π., ΤριμΕφΠειρ 165/2020 Δημ. Ιστοσελ.ΕφΠειρ), διάταξη η οποία εφαρμόζεται σύμφωνα με το άρθρο 146 παρ. 9 εδ. τελ. του ίδιου νόμου και στις εκκρεμείς κατά την έναρξη ισχύος του απαλλοτριώσεις, η οποία συμπίπτει με τη δημοσίευσή του στο ΦΕΚ, στις 10.4.2012, (άρθρο 188) (ΤριμΕφΠειρ 165/2020 ό.π.), καθώς ορίζεται ειδικότερα στο διατακτικό της παρούσας.</p>
   <p><strong>ΓΙΑ ΤΟΥΣ ΛΟΓΟΥΣ ΑΥΤΟΥΣ</strong></p>
   <p>ΚΗΡΥΣΣΕΙ απαράδεκτη τη συζήτηση της υπόθεσης ως προς τον πρώτο των καθ’ ων η αίτηση, ………….</p>
   <p>ΣΥΝΕΚΔΙΚΑΖΕΙ ερήμην των 4ης, 9ης, 10ης, 11ης και 38ου των καθ’ ων η αίτηση και αντιμωλία των λοιπών διαδίκων (πλην του 1<sup>ου</sup> των καθ’ ων η αίτηση), την υπό κρίση αίτηση, με τις κατατεθείσες, στις 13/03/2019, προτάσεις των 2ου, 3ου, 5ης, 6ου, 7ου, 8ου και 12ου των καθ’ων η αίτηση, στις 21/03/2019, προτάσεις των 13ου, 15ης και 25ης των καθ’ ων η αίτηση, στις 21/03/2019, προτάσεις των 34ης, 35ης, 36ου και 37ου των καθ’ ων η αίτηση, στις 13/03/2019, προτάσεις των 16ου, 18ου, 19ης, 20ου, 21ης, 22ου και 23ου των καθ’ ων η αίτηση, στις 14/03/2019, προτάσεις των 17ης, 24ου, 26ου, 27ης, 28ου, 29ου, 30ης, 31ου, 32ου και 33ης εκ των καθ’ ων η αίτηση και, στις 14/03/2019, προτάσεις του 14ου εξ αυτών.</p>
   <p>ΑΠΟΡΡΙΠΤΕΙ ό,τι κρίθηκε απορριπτέο.</p>
   <p>ΑΠΟΡΡΙΠΤΕΙ ως απαράδεκτες τις κατατεθείσες στις 21/03/2019 ανταιτήσεις των 13ου, 15ης, 25ης, 34ης, 35ης, 36ου και 37ου &nbsp;των καθ’ ων η αίτηση.</p>
   <p>ΔΕΧΕΤΑΙ εν μέρει, κατά τα λοιπά, την υπό κρίση αίτηση και τις λοιπές ως άνω παραδεκτώς ασκηθείσες ανταιτήσεις των 2ου, 3ου, 5ης, 6ου, 7ου, 8ου και 12ου, 16ου, 18ου, 19ης, 20ου, 21ης, 22ου και 23ου, 17ης, 24ου, 26ου, 27ης, 28ου, 29ου, 30ης, 31ου, 32ου και 33ης και 14ου των καθ’ ων η αίτηση.</p>
   <p>ΚΑΘΟΡΙΖΕΙ την οριστική τιμή μονάδας αποζημίωσης των αναφερομένων στο σκεπτικό της παρούσας απαλλοτριουμένων, λόγω ρυμοτομίας και προσκύρωσης, ακινήτων, κειμένων παρά περιφερειακής οδού και αρχαιολογικού κοινοχρήστου χώρου στα Ο.Τ. ……….. του Δήμου Σαλαμίνας, δυνάμει της υπ’ αριθ. ./2013 Πράξης προσκύρωσης τακτοποίησης και αναλογισμού ιδιοκτησιών και της υπ’ αριθ. ./2015 Πράξης αναλογισμού αποζημίωσης λόγω ρυμοτομίας ιδιοκτησιών, η οποία αποτελεί ανασύνταξη της ως άνω υπ’ αριθ. ../2013 Πράξης, νομίμως κυρωθείσες, στο ποσό των ογδόντα (80) ευρώ ανά τετραγωνικό μέτρο και δη τόσο για τις εδαφικές εκτάσεις για τις οποίες οι αιτούντες είναι συνδικαιούχοι αποζημιώσεως, όσο και για εκείνες για τις ο­ποίες είναι συνυπόχρεοι αποζημιώσεως.</p>
   <p>ΑΝΑΓΝΩΡΙΖΕΙ τους αιτούντες ως συνδικαιούχους της ανωτέρω αποζημίωσης, κατά ποσοστό 1/2 εξ αδιαιρέτου έκαστο, ως προς τα περιγραφόμενα στο σκεπτικό εδαφικά τμήματα και ειδικότερα: α) Για την αποζημίωση, που αντιστοιχεί στις εδαφικές εκτάσεις, για τις οποίες υπόχρεοι είναι οι 9η, 10η 11η και 12ος των καθ’ ων, ως συγκύριοι, της υπό το διακριτικό αριθμό …. ιδιοκτησίας και δη, κατά ποσοστό 4/24 εξ αδιαιρέτου, εκάστη των 9ης, 10ης και 11ης και, κατά ποσοστό 4/8 ή 12/24 ή 1/2 εξ αδιαιρέτου, ο τέταρτος, ήτοι: α1) λόγω προσκυρώσεως, για την υπό στοιχεία (……….) έκταση επιφάνειας 2,62 τ.μ., α2) λόγω ρυμοτομίας, για την υπό στοιχεία (……..) έκταση επιφάνειας 76,18 τ.μ., α3) λόγω ρυμοτομίας, για το ένα τρίτο της υπό στοιχεία (…….) έκτασης, ήτοι για έκταση επιφάνειας 4,05 τ.μ., β) Για την αποζημίωση, που αντιστοιχεί στην υπό στοιχεία (……..) εδαφική έκταση επιφάνειας 89,96 τ.μ., για την οποία υπόχρεος είναι ο 13ος των καθ’ ων (………..), ως αποκλειστικός κύριος της υπό το διακριτικό αριθμό …. ιδιοκτησί­ας, γ) Για την αποζημίωση, που αντιστοιχεί σύμφωνα με την παρ. 5α.α της υπ’ αριθμ. …./2015 Πράξης Εφαρμογής, όπως διορθώθηκε με την υπ’ αριθμ. πρωτ. ……/2015 απόφαση και ισχύει, για το υπόλοι­πο τμήμα της υπό στοιχεία (………..) έκτασης εμβαδού 941,34 τ.μ., δηλ. για (941,34 – 840,13) 94,01 τ.μ., για την οποία υπόχρεος είναι ο 14ος των καθ’ ων, Ν.Π.Δ.Δ. με την επωνυμία «ΔΗΜΟΣ …», δ) για την αποζημίωση, που αντιστοιχεί στις εδαφικές εκτάσεις, για την οποία υπόχρεοι, κατά τα προαναφερθέντα ποσοστά εξ αδιαι­ρέτου έκαστος, είναι οι 16ος έως και 27η των καθ’ ων, συγκύριοι της υπό το διακριτικό αριθμό ….. ιδιοκτησίας, ήτοι: δ1) για την υπό στοιχεία (………) έκταση, επιφάνειας 100,20 τ.μ., δ2) για το μισό της υπό στοιχεία (………) έκτασης εμβαδού 124,20 τ.μ. δηλ. για 62,10 τ.μ., δ3) για το μισό της υπό στοιχεία (…………) έκτασης εμβαδού 121,40 τ.μ., δηλ. για 60,70 τ.μ., δ4) για το ένα τρίτο της υπό στοιχεία (………) έκτασης εμβαδού 12,75 τ.μ., δηλ. για 4,05 τ.μ., δ5) σύμφωνα με την παρ. 5β της υπ’ αριθμ. ……../2015 Πράξης Εφαρμο­γής, όπως αυτή διορθώθηκε με την υπ’ αριθμ. πρωτ. …/2015 απόφα­ση και ισχύει, για την υπό στοιχεία (…………) έκταση εμβαδού 934,144 τ.μ. και μέχρι την εξάντληση των υπο­χρεώσεων της ιδιοκτησίας τους, με βάση τις διατάξεις του Α.Ν. 625/68, όπως ισχύει σήμερα, δηλ. για 840,12 τ.μ., ε) για την εδαφική έκταση, που αντιστοιχεί στις εδαφικές εκτά­σεις, για την οποία υπόχρεος είναι ο 28ος των καθ’ ων, ως αποκλει­στικός κύριος της υπό τον διακριτικό αριθμό … ιδιοκτησίας, ήτοι: ε1) για το μισό της υπό στοιχεία (…….) έκτασης εμβαδού 24,10 τ.μ., δηλ. για 12,05 τ.μ., ε2) για το μισό της υπό στοιχεία (……..) έκτασης, εμβα­δού 16,98 τ.μ., δηλ. για 8,49 τ.μ., ε3) για την υπό στοιχεία (………..) έ­κταση, εμβαδού 66,73 τ.μ. και μέχρι την εξάντληση των υποχρεώσεων της εμφαινομένης στα τεχνικά στοιχεία υπό τον διακριτικό αριθμό …. ιδιοκτησί­ας δηλ. για έκταση εμβαδού 6,52 τ.μ.</p>
   <p>Επιβάλλει στους καθ’ ων η αίτηση (πλην του 1ου εξ αυτών) τα δικαστικά έξοδα των αιτούντων, ήτοι α) ποσό χιλίων εννιακοσίων (1.900) ευρώ για την παράσταση του πληρεξουσίου Δικηγόρου των αιτούντων μετά των εξόδων και β) ποσοστό 3% επί της καθορισθείσας αποζημίωσης, για τη σύνταξη της αίτησης και των προτάσεων, μειωμένα κατά το ήμισυ για το 14ο των καθ’ ων η αίτηση.</p>
   <p>ΚΡΙΘΗΚΕ, αποφασίσθηκε στις 03/09/2020, στον Πειραιά.</p>
   <p><strong>Η ΠΡΟΕΔΡΟΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Η ΓΡΑΜΜΑΤΕΑΣ</strong></p>
   <p>Και αντ’ αυτής, λόγω μεταθέσεως</p>
   <p>και αναχωρήσεώς της, η αρχαιοτέρα</p>
   <p>της συνθέσεως Εφέτης,</p>
   <p>Γεωργία Λάμπρου</p>
   <p>&nbsp;</p>
   <p>ΔΗΜΟΣΙΕΥΘΗΚΕ στο ακροατήριο του Δικαστηρίου αυτού, σε έκτακτη δημόσια συνεδρίαση, στις 27/11/2020, στον Πειραιά, μετά τη μετάθεση και αναχώρηση της ως άνω Προέδρου Εφετών, Αμαλίας Μήλιου, με άλλη σύνθεση, αποτελούμενη από τη Γεωργία Λάμπρου Προεδρεύουσα Εφέτη, την Αικατερίνη Κοκόλη και την Ευγενία Τσιώρα, Εφέτες, με την παρουσία της Γραμματέως της έδρας, απόντων των διαδίκων και των πληρεξουσίων δικηγόρων τους.</p>
   <p><strong>Η ΠΡΟΕΔΡΕΥΟΥΣΑ ΕΦΕΤΗΣ&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;Η ΓΡΑΜΜΑΤΕΑΣ</strong></p>
  </div><!-- .entry-content -->
 </article>
</div></div></div></body></html>