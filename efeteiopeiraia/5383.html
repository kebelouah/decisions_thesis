<html><body><h1>Αριθμός Απόφασης 394/2020</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=5383<br/><div class="content"><div class="content-inner">
 <article id="post-5383" class="entry entry-single post-5383 post type-post status-publish format-standard hentry category-20 category-18">
  <h1 class="entry-title entry--item h2">Αριθμός Απόφασης 394/2020</h1>
  <div class="entry-content entry--item">
   <div class="printomatic pom-small-black " id="id4713" data-print_target="article"></div>
   <p style="text-align: center;"><strong>Αριθμός&nbsp;&nbsp;&nbsp; 294 /2020</strong></p>
   <p style="text-align: center;"><strong>ΤΟ ΜΟΝΟΜΕΛΕΣ ΕΦΕΤΕΙΟ ΠΕΙΡΑΙΩΣ</strong></p>
   <p style="text-align: center;"><strong>ΝΑΥΤΙΚΟ ΤΜΗΜΑ</strong></p>
   <p>Αποτελούμενο από τη Δικαστή Μαρία Παπαδογρηγοράκου, Εφέτη, η οποία ορίσθηκε από τον Πρόεδρο του Τριμελούς Συμβουλίου Διευθύνσεως του Εφετείου Πειραιώς, και από τη Γραμματέα&nbsp; &nbsp;Τ.Λ.</p>
   <p style="text-align: center;"><strong>ΜΕΛΕΤΗΣΕ ΤΗ ΔΙΚΟΓΡΑΦΙΑ</strong></p>
   <p style="text-align: center;"><strong>ΚΑΙ ΣΚΕΦΘΗΚΕ ΣΥΜΦΩΝΑ ΜΕ ΤΟ ΝΟΜΟ</strong></p>
   <p>Οι κρινόμενες με αριθμούς …./2019 και …../2019 εφέσεις κατά της οριστικής με αριθμό 424/2019 απόφασης του Μονομελούς Πρωτοδικείου Πειραιά που εκδόθηκε, κατά την ειδική διαδικασία των περιουσιακών εργατικών διαφορών (άρθρα 591, 614, 621 και 622 του ΚΠολΔ σε συνδυασμό με το άρθρο 82 του ΚΙΝΔ) αντιμωλία των διαδίκων επί της με αριθμό ……../22.12.2017 αγωγής του ενάγοντος ήδη εφεσίβλητου εκκαλούντος, έχουν ασκηθεί σύμφωνα με τις νόμιμες διατυπώσεις με κατάθεση των δικογράφων αυτών στη Γραμματεία του Πρωτοβαθμίου Δικαστηρίου, και εμπροθέσμως, αφού αφενός δεν προκύπτει ότι έγινε επίδοση της εκκαλουμένης ούτε οι διάδικοι επικαλούνται επίδοση, ενώ δεν έχει παρέλθει διετία από την έκδοση της εκκαλουμένης απόφασης (άρθρα 19, 495 παρ. 1 και 4, 511, 513 παρ. 1 περ. β, 516 παρ. 1, 517, 518 παρ. 2 όπως ίσχυε πριν το ν. 4335/2015 και 591 παρ. 1 του ΚΠολΔ). Ακολούθως οι προαναφερόμενες εφέσεις πρέπει να γίνουν δεκτές κατά το τυπικό τους μέρος και να ερευνηθούν περαιτέρω κατ’ ουσίαν κατά την ίδια παραπάνω ειδική διαδικασία (άρθρο 533 παρ. 1 ΚΠολΔ), δεδομένου ότι ως προς τις διαφορές αυτές υπάρχει απαλλαγή από το παράβολο εφέσεως του άρθρου 495 παρ. 3 του ΚΠολΔ, όπως ισχύει μετά το ν. 4055/2012 συνεκδικαζόμενες, λόγω της προφανούς συνάφειας αυτών αφού πλήττουν την ίδια απόφαση (άρθρα 246, 524 και 591 ΚΠολΔ).</p>
   <p>Στην προκειμένη περίπτωση, με τη με αριθμό ……./29.12.2016 αγωγή του ενώπιον του Μονομελούς Πρωτοδικείου Πειραιά ο ενάγων και ήδη εφεσίβλητος εκκαλών εξέθετε ότι, δυνάμει συµβάσεων ναυτικής εργασίας αορίστου χρόνου που καταρτίσθηκαν στον Πειραιά µετά της εναγοµένης πλοιοκτήτριας των µε ελληνική σηµαία επιβατηγών- οχηµαταγωγών πλοίων α) «ΕΒ», µε αριθµό νηολογίου Χανίων ….., ολικής χωρητικότητας 3.826 κόρων, β) «ΚΙ», µε αριθµό νηολογίου Χανίων …, ολικής χωρητικότητας 27.239 κόρων, γ) «ΟΤ», µε αριθµό νηολογίου Χανίων …, ολικής χωρητικότητας 32.694 κόρων, ναυτολογήθηκε υπό την ειδικότητα του Β’ Μηχανοδηγού και υπηρέτησε στα ανωτέρω πλοία κατά τα ακόλουθα χρονικά διαστήµατα: α) στο πλοίο «ΕΒ» κατά τα χρονικά διαστήµατα από 21-11-2015 έως 28-08-2016 και από 13-9-2017 β) στο πλοίο «ΚΙ» κατά το χρονικό διάστηµα από 8-11-2016 έως 4-2-2017, γ) στο πλοίο&nbsp; «ΟΤ» κατά το χρονικό διάστηµα από 3-3-2017 έως 1-5-2017, της συµβάσεως εργασίας του στο πλοίο ΚΙ διεποµένης από την εκάστοτε ισχύουσα Συλλογική Σύµβαση Ναυτικής Εργασίας Πληρωµάτων Ακτοπλοϊκών Επιβατηγών Πλοίων, της συµβάσεως εργασίας του στο Ε/Γ – Ο/Γ «ΟΤ» διεποµένης από την εκάστοτε ισχύουσα Συλλογική Σύµβαση Ναυτικής Εργασίας Πληρωµάτων Μεσογειακών Τουριστικών Επιβατηγών Πλοίων, ενώ των συµβάσεων εργασίας του στο πλοίο «ΕΒ» διεποµένων κατά χρονικά διαστήµατα και από τις δύο ως άνω σσε. Ότι κατά τα χρονικά διαστήµατα υπηρεσίας του στα πλοία της εναγοµένης εργαζόταν υπερωριακά και ειδικότερα στο πλοίο ΕΒ επί 12 ώρες ηµερησίως κατά τα χρονικά διαστήµατα από 1-1-2016 έως 3-6-2016 και από 10-5-2017 έως 13-9-2017 (πλην των ηµερών 2, 7, 8, 9, 12, 13, 14, 15, 16, 19,20, 21, 22, 23, 26, 27, 28, 29, 3017, 2,3,4,5,6,9,10,11, 12,13, 17,18,19, 20,23,24,25, 26,27,30, 31/8 2, 3, 6, 9/9) και επί 14 ώρες ηµερησίως κατά το χρονικό διάστηµα από 4-6-2016 έως 28-8-2016 και κατά τις προαναφερόμενες ηµεροµηνίες 2,7, 8, 9, 12, 13, 14, 15, 16, 19, 20,21,22,23,26,27,28,29, 3017/2017, 2, 3, 4,5,6, 9, 10,11, 12,.13, 17, 18, 19,20,23,24,25,26,27,30,31/8/2017,2,3,6, 9/9/2017, στο πλοίο ΚΙ επί 12 ώρες ηµερησίως κατά το χρονικό διάστηµα υπηρεσίας του από 8-11-2016 έως 27-11-2016 και στο πλοίο ΟΤ επί 14 ώρες ηµερησίως κατά το χρονικό διάστηµα από 3-3-2017 έως 1-5-2017. Ότι η εναγοµένη του οφείλει α) Για το χρονικό διάστηµα υπηρεσίας του στο πλοίο ΕΒ από 1-1-2016 έως 28-5-2016 ί) για αµοιβή υπερωριακής εργασίας κατά τα Σάββατα και τις Αργίες 3.518,28 ευρώ, ίί) για αµοιβή υπερωριακής εργασίας κατά τις καθηµερινές και τις Κυριακές 4.248,72 , ευρώ, ίίί) για διαφορά επιδόµατος εορτής Πάσχα έτους 2016 ποσό 2.034,52 ευρώ, ίν) για αναλογία δώρου Χριστουγέννων έτους 2016 ποσό 582,36 ευρώ, β) Για το χρονικό διάστηµα υπηρεσίας του στο πλοίο ΕΒ από 4-6-2016 έως 28-8-2016 ί) για αµοιβή υπερωριακής εργασίας κατά τα Σάββατα και τις Αργίες 2.028,60 ευρώ, ίί) για αµοιβή υπερωριακής εργασίας κατά τις καθηµερινές ποσό 2.801,40 ευρώ, ίίί) για αµοιβή υπερωριακής εργασίας κατά τις Κυριακές ποσό 753,48 ευρώ, γ) Για το χρονικό διάστηµα υπηρεσίας του στο πλοίο ΚΙ από 8-11-2016 έως 31-12-2016 ί) για αµοιβή υπερωριακής εργασίας κατά τα Σάββατα και τις Αργίες 1.334,52 ευρώ, ίί) για αµοιβή υπερωριακής εργασίας κατά τις καθηµερινές και τις Κυριακές 1.449,96 ευρώ, iii) για αναλογία επιδόµατος εορτής Χριστουγέννων έτους 2016 ποσό 870,16 ευρώ, δ) Για το χρονικό διάστηµα υπηρεσίας του στο πλοίο ΚΙ από 1-1-2017 έως 4-12-2017 ί) για αµοιβή υπερωριακής εργασίας κατά τα Σάββατα και τις Αργίες 849,24 ευρώ, ίί) για αµοιβή υπερωριακής εργασίας κατά τις καθηµερινές και τις Κυριακές 843 ευρώ, ίίί) για αναλογία επιδόµατος εορτής Πάσχα έτους 2017 ποσό 585,70 ευρώ, ε) Για το χρονικό διάστηµα υπηρεσίας του στο πλοίο ΟΤ από 3-3-2017 έως 1-5-2017 ί) για αµοιβή υπερωριακής εργασίας κατά τα Σάββατα και τις Αργίες 1.758,12 ευρώ, ίί) για αµοιβή υπερωριακής εργασίας κατά τις καθηµερινές 1.883,70 ευρώ, ίίί) για αµοιβή υπερωριακής εργασίας κατά τις Κυριακές ποσό 463,68 ευρώ, στ) Για το χρονικό διάστηµα υπηρεσίας του στο πλοίο ΕΒ από 10-5-2017 έως 13-9-2017 α) για αµοιβή υπερωριακής εργασίας κατά τα Σάββατα και τις Αργίες 961,41 ευρώ, β) για αµοιβή υπερωριακής εργασίας κατά τις καθηµερινές και τις Κυριακές 3.272,34 ευρώ, γ) για αναλογία επιδόµατος εορτής Χριστουγέννων έτους 2017 ποσό 2.196,37 ευρώ, δ) για διαφορά πρόσθετης αµοιβής δροµολογίων εξπρές ποσό 4.461,87 ευρώ και ε) για αποζηµίωση λόγω µη χορηγήσεως άδειας διανυκτέρευσης ποσό 212,04 ευρώ και συνολικά για όλες τις ανωτέρω αιτίες το χρηµατικό ποσό των 37.109,47 ευρώ. Ακολούθως και μετά τον περιορισμό μέρους του καταψηφιστικού αιτήματος σε έντοκο αναγνωριστικό αιτήθηκε δυνάµει της συµβατικής υποχρεώσεως της εναγοµένης άλλως κατά τις διατάξεις περί αδικαιολογήτου πλουτισµού να υποχρεωθεί η τελευταία να του καταβάλει α) για το χρονικό διάστηµα υπηρεσίας του στο πλοίο ΕΒ από 1-1-2016 έως 28-5-2016 ί) για αµοιβή υπερωριακής εργασίας κατά τα Σάββατα και τις Αργίες ποσό 3.518,28 ευρώ, ίί) για αµοιβή υπερωριακής εργασίας κατά τις καθηµερινές και τις Κυριακές ποσό 4.248,72 ευρώ, ίίί) για διαφορά επιδόµατος εορτής Πάσχα έτους 2016 ποσό 2.034,52 ευρώ και ίν) για αναλογία δώρου Χριστουγέννων έτους 2016 ποσό 582,36 ευρώ, β) για το χρονικό διάστηµα υπηρεσίας του στο πλοίο ΕΒ από 4-6-2016 έως 28-8-2016 ι) για αµοιβή υπερωριακής εργασίας κατά τα Σάββατα και τις Αργίες ποσό 2.028,60 ευρώ, ίί) για αµοιβή υπερωριακής εργασίας κατά τις καθηµερινές ποσό 2.801,40 ευρώ και ίίί) για αµοιβή υπερωριακής εργασίας κατά τις Κυριακές ποσό 753,48 ευρώ και γ) για το χρονικό διάστηµα υπηρεσίας του στο πλοίο ΕΒ από 10-5-2017 έως 13-9-2017 για διαφορά πρόσθετης αµοιβής δροµολογίων εξπρές ποσό 4.461,87 ευρώ και συνολικά 20.429,23 ευρώ και να αναγνωρισθεί η υποχρέωσή της να του καταβάλει τα λοιπά αιτηθέντα ποσά συνολικού ύψους 16.680,24 ευρώ, µε το νόµιµο τόκο από την ηµέρα της απόλυσής του (13-09-2017), άλλως από την επίδοση της αγωγής, να κηρυχθεί η απόφαση που θα εκδοθεί προσωρινά εκτελεστή και να καταδικασθεί η εναγοµένη στη δικαστική του δαπάνη. Η εναγοµένη, πρόβαλε την ένσταση της κατά τόπον αναρµοδιότητας του πρωτοβάθμιου δικαστηρίου, καθόσον µεταξύ αυτής και του ενάγοντος καταρτίσθηκαν οι από 4/6/2016, 29/11/2016, 3/3/2017 και 10/5/2017 έγγραφες συµβάσεις ναυτικής εργασίας, µε άρθρο των οποίων ορίσθηκε ότι αποκλειστικά αρµόδια για την επίλυση των πάσης φύσεως διαφορών εκ της εφαρµογής ή εξ αφορµής των εν λόγω συµβάσεων εργασίας θα είναι τα Δικαστήρια της πόλεως των Χανίων Κρήτης. Το πρωτοβάθμιο Δικαστήριο έκρινε ότι έχει τοπική και υλική αρμοδιότητα προς εκδίκαση της υπόθεσης με βάση τις διατάξεις των άρθρων 16 περ.2, 33 του Κ.Πολ.Δ. και άρθρο 51 παρ.3<sup>Α</sup> του ν. 2172/1993, λόγω του ναυτικού χαρακτήρα της διαφοράς. Ακολούθως την έκρινε ορισμένη και νόμιμη ως προς την κύρια βάση της με έρεισμα στις διατάξεις των άρθρων 340, 341, 345, 346, 648, 652, 653, 655 ΑΚ, άρθρα 1, 2, 53, 54, 60, 82 του ΚΙΝΔ, άρθρο μόνο της Υ.Α. 70109/8008 (Εμπορικής Ναυτιλίας) της 14.12.81/7.1.82. «Προϋποθέσεις χορηγήσεως επιδομάτων εορτών Χριστουγέννων και Πάσχα και στις συλλογικές συμβάσεις ναυτικής εργασίας πληρωμάτων ακτοπλοϊκών επιβατηγών πλοίων έτους 2016 που κυρώθηκε με τη με αριθμό 2242.5-1.5/72672/2016 απόφαση του Υπουργού Ναυτιλίας και Αιγαίου την από 17-08-2017 Συλλογικής Σύµβαση Εργασίας Πληρωµάτων Ακτοπλοϊκών Επιβατηγών Πλοίων έτους 2017, που κυρώθηκε µε τη µε αριθµό 2242.5-1.5/77056/2017 απόφαση του Υπουργού Ναυτιλίας και Νησιωτικής Πολιτικής (ΦΕΚ Β’ 4005/17-11- 2017), της από 08-04-2014 Συλλογικής Σύµβασης Εργασίας Πληρωµάτων Μεσογειακών και Τουριστικών Επιβατηγών Πλοίων έτους 2014, που κυρώθηκε µε τη µε αριθµό 3525.1.10101/2014 απόφαση του Υπουργού Ναυτιλίας και Αιγαίου (ΦΕΚ Β’ 1665/24-04-2014), της από 17-08-2017 Συλλογικής Σύµβασης Εργασίας Πληρωµάτων Μεσογειακών και Τουριστικών Επιβατηγών Πλοίων έτους 7 που κυρώθηκε µε τη µε αριθµό 2242.5-1.10/77059/2017 απόφαση του Υπουργού Ναυτιλίας και Νησιωτικής Πολιτκής (ΦΕΚ Β’ 4006/17-11-2017). Στη συνέχεια ως προς την κύρια βάση της τη δέχτηκε κατά ένα μέρος κατ’ουσίαν ως προς τα κονδύλια περί υπερωριακής απασχόλησης και επιδομάτων εορτών και υποχρέωσε την εναγομενη και ήδη εκκαλούσα εφεσίβλητη να καταβάλει με προσωρινά εκτελεστή απόφαση στον ενάγοντα και ήδη εφεσίβλητο εκκαλούντα το ποσό των 4.451,90 ευρώ με το νόμιμο τόκο από την επομένη της λύσης της συμβάσεως ναυτικής εργασίας του και μέχρι την εξόφληση. Κατά της απόφασης αυτής παραπονούνται τώρα αμφότερα τα διάδικα μέρη για εσφαλμένη εφαρμογή νόμου (η πλοιοκτήτρια) επαναφέροντας της άρνηση της συνδρομής της διαδικαστικής προϋπόθεσης της τοπικής αρμοδιότητας λόγω ρητής παρεκτάσεως και ως προς το παρεπόμενο αίτημα περί τοκοδοσίας και ο ναυτικός παραπονούμενος ότι δεν συνυπολογίστηκε το επίδομα ιματισμού στις τακτικές αποδοχές του και τα δρομολόγια εξπρές στον υπολογισμό των επιδομάτων εορτών, και κακή εκτίμηση αποδείξεων (αμφότερα) και ζητούν την εξαφάνιση της εκκαλουμένης απόφασης η πλοιοκτήτρια προκειμένου να απορριφθεί η αγωγή και ο εργαζόμενος ναυτικός προκειμένου να γίνει δεκτή η αγωγή του στο σύνολο της.</p>
   <p>Κατά το άρθρο 42 § 1 εδάφ. α΄&nbsp; ΚΠολΔ, πρωτοβάθμιο τακτικό δικαστήριο που δεν είναι κατά τόπο αρμόδιο μπορεί, με ρητή ή σιωπηρή συμφωνία των διαδίκων να γίνει αρμόδιο, εκτός αν πρόκειται για διαφορές που δεν έχουν περιουσιακό αντικείμενο. Κατά το άρθρο 3 του ίδιου Κώδικα, η διεθνής δικαιοδοσία των ελληνικών πολιτικών δικαστηρίων θεμελιώνεται στην τοπική αρμοδιότητά τους να επιληφθούν συγκεκριμένης διαφοράς. Από το συνδυασμό των ανωτέρω διατάξεων προκύπτει ότι αν οι συμφωνίες των μερών καθιστούν αρμόδια τα δικαστήρια άλλης χώρας, τότε οδηγούν σε παρέκταση της διεθνούς δικαιοδοσίας τους. Όταν όμως η συμφωνία των μερών υποβάλλει ορισμένη διαφορά στη δικαιοδοσία των δικαστηρίων&nbsp; που είναι ήδη εκ του νόμου αρμόδια να επιληφθούν αυτής, ουδεμία παρέκταση δημιουργείται. Μία τέτοια συμφωνία δεν έχει άλλο λόγο υπάρξεως, παρά&nbsp; μόνο&nbsp; το συμφέρον του ίδιου του ενάγοντα, ο οποίος, σε περίπτωση επιγενόμενης&nbsp; μεταβολής της τοπικής αρμοδιότητας, π.χ. λόγω&nbsp; αλλαγής της κατοικίας του εναγομένου, δεν υποχρεούται να τον εναγάγει ενώπιον των δικαστηρίων της νέας κατοικίας του, αλλά θα δικαιούται, πέραν αυτών, να προσφύγει και στα δικαστήρια που ήταν αρμόδια κατά το χρόνο που καταρτίσθηκε η συμφωνία. Δηλαδή, η αναφορά στην&nbsp; αρμοδιότητα των ήδη αρμοδίων δικαστηρίων δεν αποσκοπεί στο να την καταστήσει αποκλειστική, αλλά σκοπό έχει να την διατηρήσει ως συντρέχουσα, σε περίπτωση μελλοντικής μεταβολής της (ΑΠ 778/2005 ΔΗΜΟΣΙΕΥΣΗ ΝΟΜΟΣ, Δ/ΝΗ 2005/1069). Με τον πρώτο λόγο της εφέσεως η πλοιοκτήτρια εταιρία επαναφέρει την ένσταση τοπικής αρμοδιότητας που πρότεινε ενώπιον του πρωτοβάθμιου Δικαστηρίου και αυτή απορρίφθηκε, καθόσον είχε συμφωνηθεί ρητά όπως ισχυρίζεται αποκλειστική&nbsp; αρμοδιότητα των Δικαστηρίων της πόλης των Χανίων Πράγµατι, σε άρθρο των προσκοµιζόµενων συµβάσεων εργασίας ορίζεται ότι: «Κατά ρητή συµφωνία των µερών, η παρούσα σύµβαση και οι εκ της υπηρεσία; του ναυτικού στο Πλοίο ή εξ αφορµής αυτής πάσης φύσεως διαφορές, θα διέπονται αποκλειστικά από το Ελληνικό Δίκαιο και υπάγονται αποκλειστικά στα καθ’ ύλην αρµόδια Δικαστήρια της πόλεως των Χανίων – Ελλάδα, αποκλειόµενης σε κάθε περίπτωση της εφαρµογής οποιουδήποτε αλλοδαπού Δικαίου και την αρµοδιότητα οποιωνδήποτε αλλοδαπών Δικαστηρίων». Με τον όρο αυτό όπως προαναφέρθηκε στη νομική σκέψη της παρούσας δεν αποσκοπούσαν στο να καταστήσουν αποκλειστική την αρμοδιότητα των δικαστηρίων των Χανίων, αλλά σκοπό έχει να την διατηρήσει ως συντρέχουσα, σε περίπτωση μελλοντικής μεταβολής της πλοιοκτήτριας που εδρεύει στα Χανιά. Κρίνοντας τα ίδια το πρωτοβάθμιο Δικαστήριο έστω και με διαφορετική αιτιολογία που εδώ αντικαθίσταται, ορθά το νόμο ερμήνευσε και συνεπώς ο σχετικός περί του αντιθέτου πρώτος λόγος εφέσεως της πλοιοκτήτριας εταιρίας, είναι απορριπτέος ως αβάσιμος.</p>
   <p>Από την εκτίµηση των προσκομιζόμενων ενώπιον του πρωτοβάθμιου Δικαστηρίου ενόρκων βεβαιώσεων ενώπιον της Ειρηνοδίκου Πειραιά του …………., κατοίκου Δραπετσώνας β’ μηχανοδηγού του πλοίου “ΕΒ» της εναγομένης ήδη εφεσίβλητης εκκαλούσας πλοιοκτήτριας, ενώπιον της συμβολαιογράφου Πατρών ………, κατοίκου Πατρών, συνταξιούχου ναυτικού παλαιότερα εργαζόμενου ως θαλαμηπόλου στο πλοίο ΟΤ πλοιοκτησίας της εναγομένης ήδη εφεσίβλητης εκκαλούσας και ενώπιον του Ειρηνοδίκου Πειραιά …………….που υπηρέτησε ως μηχανικός β’ στο πλοίο “ΕΒ» που δόθηκαν σύμφωνα με τα άρθρα 421επ. του ΚΠολΔ όπως ισχύουν μετά το άρθρο 1 άρθρο δεύτερο παρ. 3 του ν. 4335/2015, και μετά από προηγούμενη κλήτευση του άλλου διάδικου μέρους, σύμφωνα με τη με αριθμό …./19.4.2018 έκθεση επίδοσης του δικαστικού επιμελητή της περιφέρειας του Εφετείου Κρήτης ……… (σχετ. 5) και τη με αριθμό …../20.4.2018 έκθεση επίδοσης του δικαστικού επιμελητή του Πρωτοδικείου Αθηνών …….. (σχετ. 8), από την εκτίμηση όλων των εγγράφων, τα οποία οι διάδικοι επικαλούνται και προσκοµίζουν, είτε για να ληφθούν υπόψη ως αυτοτελή αποδεικτικά µέσα είτε για να χρησιµεύσουν για συναγωγή δικαστικών τεκµηρίων για µερικά από τα οποία γίνεται ειδική αναφορά παρακάτω, χωρίς όµως να παραλειφθεί κανένα για την ουσιαστική διάγνωση της παρούσας διαφοράς δεδομένου ότι κατά την προκείµενη διαδικασία λαμβάνονται υπόψη και αποδεικτικά µέσα που δεν πληρούν τους όρους του νόµου (άρθρο 671 § 1 ΚΠολΔ), από όσα οι διάδικοι συνοµολογούν σχετικά με το διάστημα ναυτολόγησης την ειδικότητα και τις συμφωνηθείσες αποδοχές του ναυτικού και τέλος από τα αυτεπαγγέλτως λαμβανόμενα υπόψη διδάγματα της κοινής πείρας (άρθρο 336 παρ. 4 ΚΠολΔ), πλήρως αποδείχθηκαν κατά την ουσιαστική κρίση του παρόντος Δικαστηρίου τα ακόλουθα πραγµατικά περιστατικά: Με συμβάσεις ναυτικής εργασίας αορίστου χρόνου, που καταρτίστηκαν στον Πειραιά, μεταξύ της εναγομένης και ήδη εφεσίβλητης εκκαλούσας ανώνυμης ναυτιλιακής εταιρίας με έδρα τα Χανιά και του εναγόντος ήδη εκκαλούντος εφεσιβλήτου, ο οποίος τυγχάνει απογεγγραμένος ναυτικός και είναι κάτοχος του με αριθμό ………… ναυτικού φυλλαδίου, αυτός ναυτολογήθηκε και παρείχε τις υπηρεσίες του με την ειδικότητα του μηχανοδηγού β’ στα επιβατηγά – οχηματαγωγά πλοία, πλοιοκτησίας της εναγομένης, «ΕΒ», υπ’ αρ. νηολογίου Χανίων …, ολικής Χωρητικότητας 25.290,68 κόρων, «ΚΙ», υπ’ αρ. νηολογίου Χανίων …., ολικής χωρητικότητας 12.230,21 κόρων και «OC», υπ’ αρ. νηολογίου Χανίων …., ολικής χωρητικότητας 32.694 κόρων, υπό την ειδικότητα του β’ μηχανοδηγού κατά τα χρονικά διαστήματα από 7-7-2014 έως 16-9-2014, 15-4-2015 έως 16-9-2015,25-11-2015 έως 28-8-2016 και από 10-5-2017 έως 13-9-2017 στο πλοίο «ΕΒ», οπότε και απολύθηκε λόγω τραυματισμού του, από 25-6-2014 έως 6-7-2014 και από 8-11-2016 έως 4-2-2017 στο πλοίο «ΚΙ» και από 3-3-2017 έως 1-5-2017 στο πλοίο «OC». Από τις προαναφερόμενες ένορκες βεβαιώσεις και σε συνδυασμό με τα διδάγματα της κοινής πείρας αποδεικνύεται ότι ο ενάγων ναυτικός που ανήκε στο κατώτερο πλήρωμα μηχανής, απασχολείτο πέρα του οκταώρου, αφού έκανε τις δύο τετράωρες βάρδιες όπως όλοι οι μάρτυρες καταθέτουν, αλλά επιπλέον είχε και απασχόληση μιας ώρας περίπου όταν το πλοίο έπιανε λιμάνι και μέχρι αυτό να αναχωρήσει, ενώ παράλληλα ασχολείτο και εκτός της βάρδιας του με χειρωνακτικές εργασίες τις οποίες εκτελεί το κατώτερο προσωπικό των πλοίων. Βέβαια και στα τρία πλοία της πλοιοκτήτριας υφίστατο ο απαιτούμενος αριθμός ναυτολογημένων ναυτικών αφού το πλοίο «ΕΒ» κατά τον επίδικο χρόνο απασχολούσε έναν Α’ Μηχανοδηγό, δύο εκτός του ενάγοντος Β’ Μηχανοδηγούς, έναν βοηθό ηλεκτρολόγο και έναν καθαριστή μηχανής, στο πλοίο ΚΙ απασχολούνταν ένας Α’ Μηχανοδηγός, δύο εκτός του ενάγοντος Β’ Μηχανοδηγοί, ένας βοηθός ηλεκτρολόγος και ένας καθαριστή; μηχανής, ενώ στο OC απασχολούνταν δύο Μηχανοδηγοί Α’ ή Β και ένας καθαριστής μηχανής, ενώ η πλοιοκτήτρια παραπονείται ότι ο ενάγων δεν εξέτασε κάποιον με τον οποίο να ήταν ναυτολογημένοι στο πλοίο της ΚΙ. Όμως αφενός αν οι ναυτικοί δεν εκτελούσαν υπερωριακή απασχόληση δε θα υπήρχε λόγος να λαμβάνουν υπερωριακή αμοιβή κάθε μήνα όπως προκύπτει από τις μισθοδοτικές καταστάσεις, αφετέρου οι συνθήκες εργασίας στα πλοία της εναγομένης πλοιοκτήτριας είναι περίπου ίδιες εξαρτώμενες κυρίως από τα δρομολόγια που εκτελούνται, και στη συγκεκριμένη περίπτωση το πλοίο ΕΒ από τον Ιανουάριο του έτους 2016 έως και τις αρχές Ιουνίου του ίδιου έτους εκτελούσε δρομολόγια από Μυτιλήνη προς Πειραιά μεταφέροντας πρόσφυγες ενώ είναι χαρακτηριστικό ότι στο ημερολόγιο του πλοίου υπάρχουν εγγραφές περί ασκήσεων διασώσεων ναυαγών από τη θάλασσα. Το διάστημα από 4.6.2016 έως 28.8.2016 το προαναφερόμενο πλοίο εκτελούσε τη γραμμή Αλχεθίρα Ισπανίας – Ταγγέρη Μαρόκου. Από 8.11.2016 έως 27.11.2017 που ο ναυτικός ήταν ναυτολογημένος στο πλοίο ΚΙ, αυτό εκτελούσε το δρομολόγιο Πειραιά Ηράκλειο, ενώ το ίδιο δρομολόγιο εκτελούσε το πλοίο ΕΒ ναυτολόγησης του το διάστημα από 10.5.2017 έως 13.9.2017. Το διάστημα ναυτολόγησης του ναυτικού στο πλοίο OC δηλαδή από 3.3.2017 έως 1.5.2017, αυτό εκτελούσε το δρομολόγιο Πάτρα Αγκώνα με ενδιάμεση στάση το λιμάνι της Ηγουμενίτσας. Έτσι λόγω και της επαρκούς στελέχωσης των πλοίων ο ενάγων απασχολείτο έντεκα ώρες ημερησίως και τα Σαββατοκύριακα και τις αργίες όταν τα προαναφερόμενα πλοία εκτελούσαν δρομολόγια, και περίπου εννέα ώρες ημερησίως όταν στα πλοία εκτελούνταν εργασίες, δηλαδή το διάστημα από <strong>24.5.2016 έως τις 23.6.2016</strong> (11 μέρες) οπότε το ΕΒ στο οποίο ήταν ναυτολογημένος βρισκόταν σε ακινησία στη ναυπηγοεπισκευαστική ζώνη και το διάστημα από <strong>1.1.2017 έως 4.2.2017</strong> οπότε το πλοίο ΚΙ στο οποίο αυτό ήταν ναυτολογημένος ήταν ακινητοποιημένο για εργασίες συντήρησης. Α) Για το χρονικό διάστηµα υπηρεσίας του στο πλοίο «ΕΒ» από 1-1-2016 έως 3-6-2016 του οφείλεται: α) για εργασία έντεκα ωρών κατά τις ηµέρες των Αργιών και του Σαββάτου του οφείλεται αµοιβή υπερωριακής απασχόλησης για 11 ώρες επί επτά (7) ηµέρες Αργιών (1/1, 6/1, 14/3 Καθαρά Δευτέρα, 25/3, 29/4 Μ. Παρασκευή, 1/5, 2/5 Δευτέρα του Πάσχα) και είκοσι μια (21) ηµέρες Σαββάτου ήτοι 7 + 21 = 28 ηµέρες χ 11 ώρες (+ 9 ώρες το Σάββατο 28.5) χ 10,11€ = <strong>3.204,87</strong> ευρώ, β) για εργασία 11 ωρών κατά τις ηµέρες της Κυριακής και κατά τις καθηµερινές του οφείλεται αµοιβή υπερωριακής απασχόλησης για τρεις ώρες επί είκοσι (20) Κυριακές (και 1 ώρα την Κυριακή 29.5) και ενενήντα έξι (96) καθηµερινές χρονικού διαστήµατος (και 9 καθημερινές χ 1 ώρα) ήτοι 20 + 96 = 116 ηµέρες χ 3 ώρες&nbsp; + (9+1)10 ώρες χ 8,43 € = <strong>3.017,94</strong> ευρώ. Συνολικώς δε του οφείλεται αµοιβή υπερωριακής αµοιβής του ανωτέρω χρονικού διαστήµατος ισόποση µε 3.204,87 + 3.017,94 = 6.222,81 ευρώ. Στο σημείο αυτό να αναφερθεί ότι Β) Για το χρονικό διάστηµα υπηρεσίας του στο πλοίο «ΕΒ» από 4-6-2016 έως 28-8-2016 του οφείλεται: α) για εργασία ένδεκα (11) ωρών κατά τις ηµέρες των Αργιών και του Σαββάτου (πλην 3 Σαββάτων και της αργίας 9.6 που εργάστηκε 9 ώρες) του οφείλεται αµοιβή υπερωριακής απασχόλησης για ένδεκα (11) ώρες επί μια αργία 15/8 και δεκα ηµέρες Σαββάτου ήτοι 11 ηµέρες χ 11 ώρες&nbsp; + (4χ9)36 ωρες χ 9,66€ = <strong>1.516,62 </strong>€, β) για εργασία έντεκα ωρών κατά τις Κυριακές και τις καθηµερινές του οφείλεται αµοιβή υπερωριακής απασχόλησης για τρεις (3) ώρες επί δέκα ηµέρες Κυριακών και&nbsp; 45 ηµέρες καθηµερινές χρονικού διαστήµατος (ενώ 3 Κυριακές και 13 καθημερινές εργάστηκε μια ώρα υπερωριακά) ήτοι (55 ηµέρες χ 3 ώρες + 16 ώρες χ 8,05 € = <strong>1.457,05 </strong>€. Συνολικώς δε του οφείλεται αµοιβή υπερωριακής αµοιβής του ανωτέρω χρονικού διαστήµατος ποσού 1.516,62 + 1.457,05 = 2.973,67 ευρώ. Η εναγομένη πλοιοκτήτρια ενισταμένη (άρθρο 416 του ΑΚ) ισχυρίζεται ότι έχει εξοφλήσει αφού έχει καταβάλει συνολικά 7.517,54 ευρώ και όχι 5.685,78 ευρώ (3.129,50 + 2.554,28) όπως δέχθηκε το πρωτοβάθμιο Δικαστήριο. Πράγματι από την επισκόπηση των μισθοδοτικών καταστάσεων (σχετ. 6) αποδεικνύεται η καταβολή και άλλων ποσών ως υπερωριών και το συνολικά καταβαλλόμενο ποσό ανέρχεται σε 7.359,44 ευρώ (δεν αποδεικνύεται η καταβολή ποσών 80,83 και 77,27 ευρώ για το λόγο αυτό). Σημειωτέον ότι ο εργαζόμενος δεν ισχυρίζεται αντενιστάμενος ότι η καταβολή αυτή έγινε για άλλη αιτία. Επομένως για τις παραπάνω αιτίες η εκκαλούσα εφεσίβλητη εναγομένη εξακολουθεί να οφείλει το συνολικό ποσό των 9.196,48 – 7.359,44 = <strong><u>1.837,04 </u></strong>ευρώ. Λόγω της ανωτέρω υπερωριακής απασχόλησης η μέση υπερωριακή αμοιβή έπρεπε να συνυπολογιστεί στα επιδόματα εορτών. Να σημειωθεί στο σημείο αυτό ότι το επίδομα εορτών Χριστουγέννων καταβάλλεται ακέραιο εφόσον η σχέση εργασίας διήρκεσε από 1.5 έως 31.12 και σε διαφορετική περίπτωση καταβάλλονται τα 2/25 του μισθού ή δύο ημερομίσθια για κάθε 19ημερο εργασίας ενώ αναφορικά με το επίδομα εορτών Πάσχα οι ναυτικοί δικαιούνται μισθό 15 μερών, εάν η σχέση εργασίας διήρκεσε καθ’ όλο το διάστημα από 1ης Ιανουαρίου μέχρι 30ής Απριλίου αντιστοίχως, ή 1/15 ημίσεος μηνιαίου μισθού ανά έκαστο οκταήμερο χρονικό διάστημα αντιστοίχως ή ανάλογο κλάσμα επί χρονικού διαστήματος μικρότερου του οκταημέρου, εάν η σχέση εργασίας δεν διήρκεσε καθ’ όλο το διάστημα και από 1ης Ιανουαρίου μέχρι 30ής Απριλίου. Λεκτέον ότι λαμβάνεται υπόψη ο μισθός που καταβαλλόταν την 15η ημέρα προ του Πάσχα και κάθε άλλη παροχή, εφόσον καταβαλλόταν ή έπρεπε να καταβληθεί από την εργοδότρια ως συμβατικό ή νόμιμο αντάλλαγμα της παρεχόμενης εργασίας τακτικά κάθε μήνα ή κατ’ επανάληψη περιοδικά σε ορισμένα χρονικά διαστήματα, δηλαδή το επίδομα Κυριακών, το επίδομα βαρείας και ανθυγιεινής εργασίας, η υπερωριακή αμοιβή, το επίδομα αδείας, η αποζημίωση μη πραγματοποιήσεως αδείας, καθώς και οι λοιπές τακτικές παροχές μεταξύ των οποίων είναι και η τροφοδοσία είτε παρέχεται σε χρήμα είτε αυτουσίως, διότι αποτελεί συμβατικό αντάλλαγμα των υπηρεσιών του ναυτικού, λόγω του είδους και της φύσης της εργασίας του πάνω στο πλοίο (Α.Π.1013/2003, Εφ.Πειρ.562/2012 Τ.Ν.Π. ΝΟΜΟΣ, Εφ.Πειρ.568/2009 ΕΝΔ 2009.267, Εφ.Πειρ. 283/2009 ΕΝΔ 2009.102) και το επίδομα άγονης γραμμής του άρθρου 7 της οικείας σσνε. Αντίθετα, το προβλεπόμενο από τις διατάξεις των άρθρων 5 παρ. 1-3 και 20 της ως ίδιας συλλογικής σύμβασης επίδομα ιματισμού, που δικαιούνται οι ναυτικοί, οι οποίοι αποτελούν το κατώτερο πλήρωμα των επιβατηγών ακτοπλοϊκών πλοίων, προς αντιμετώπιση των δαπανών της καθιερωμένης στολής του Εμπορικού Ναυτικού, την οποία υποχρεούνται να φέρουν, δεν οφείλεται, εάν η στολή παρέχεται από τον πλοιοκτήτη και δεν αποτελεί παροχή καταβαλλόμενη ως αντάλλαγμα της παρεχόμενης εργασίας, αφού, όπως σαφώς προκύπτει από τις προαναφερθείσες διατάξεις, η κύρια και βασική αιτία χορήγησής του είναι η εξυπηρέτηση των λειτουργικών αναγκών του πλοίου και, συνεπώς, σύμφωνα με τα ανωτέρω, δεν λαμβάνεται υπόψη για τον υπολογισμό της πρόσθετης αμοιβής δρομολογίων εξπρές και των επιδομάτων εορτών (ΕφΠειρ 55/2017 δημ. νόμος Α.Π.774/2003 ΔΕΝ 59.1300, Α.Π.226/2003 ΔΕΝ 59.1138, Εφ.Πειρ. 434/2013 (Μον.) Τ.Ν.Π. ΝΟΜΟΣ, Εφ.Πειρ.53/2013, Εφ.Πειρ. 661/2012 (Μον.), Εφ.Πειρ.377/2011 ΕΝΔ 2011.262, Εφ.Πειρ.283/2009 ΕΝΔ 2009.102). Τέλος δεν περιλαμβάνεται, όμως, η αμοιβή για δρομολόγια εξπρές (βλ. ΕφΠειρ 164/2014 , ΕφΠειρ 46/2011, ΕφΠειρ 1/2003 – “Νόμος”). Επομένως αβασίμως ο εκκαλών ναυτικός παραπονείται για εσφαλμένο υπολογισμό των επιδομάτων εορτών λόγω μη συνυπολογισμού του επιδόματος ιματισμού και της αμοιβής δρομολογίων σε αυτά και ο σχετικός περί του αντιθέτου τρίτος λόγος της εφέσεως του είναι απορριπτέος ως αβάσιμος. Ακολούθως για για δώρο Πάσχα 2016 ο εκκαλών εφεσίβλητος ναυτικός δικαιούται χρηµατικό ποσό 1.166,39€ + 256,61€ + 35,22€ + 19,81€ ειδικό επίδοµα + 419,45€ επίδοµα αδείας µετά τροφοδοσίας [(1.166,39€ + 256,61€): 22 ηµέρες χ 5 ηµέρες + 19,21€ χ 5 ηµέρες] + 35,48€ επίδοµα έξτρα εργασιών + 576,30 αντίτιµο τροφής (19,21€ χ 30 ηµέρες) + 1.259,06 € Μ.Ο. υπερωριακής αµοιβής {([(18 Σάββατα + 5 Αργίες) χ 11 ώρες υπερ. εργ. χ 10,11€] + (17 Κυριακές + 81 καθηµερινές χ 3 ώρες υπερ. εργ. χ 8,43€)}= 2.557,83 + 2.478,42€: 4 µήνες χρονικού διαστήµατος = 1.259,06 €} = 3.768,32 € : 2 = 1.884,16 € έναντι του οποίου έχει λάβει 1.084,38 (813,29 + 271,09) € και εποµένως του οφείλεται η διαφορά <strong><u>799,78</u></strong> €. Για αναλογία δώρου Χριστουγέννων 2016 για το χρονικό διάστηµα υπηρεσίας του από 1-5-2016 έως 3-6-2016 δικαιούται 1.166,39€ + 256,61€ + 35,22€ + 19,81€ ειδικό επίδοµα + 419,45€ επίδοµα αδείας µετά τροφοδοσίας [(1.166,39€ + 256,61€): 22 ηµέρες χ 5 ηµέρες + 19,21€ χ 5 ηµέρες] + 35,48€ επίδοµα έξτρα εργασιών + 576,30 αντίτιµο τροφής (19,21€ χ 30 ηµέρες) + € 1.363,88 µ.ο. υπερωριακής αµοιβής {{[(3 Σάββατα + 2 Αργίες)5 χ 11 ώρες υπερ. εργ. Και το Σάββατο 28.5 9 ώρες χ 10,11€] + (3 Κυριακές + 16 καθηµερινές χ 3 ώρες υπερ. εργ. (Και μια Κυριακή 29.5 μια ώρα και οκτώ καθημερινές μια ώρα) 66 χ 8,43€)}= 647,04 + 556,38 = 1.203,42 : 30 ηµέρες χ 34 ηµέρες = 1.363,88 €} =&nbsp; 3.873,14 € σύνολο δικαιούµενων αποδοχών χ 2/25 χ 2,053 19ήµερα (34 ηµέρες εργασίας) = 636,12 ευρώ, έναντι του οποίου έλαβε 201,90 ευρώ και συνεπώς του οφείλονται <strong><u>434,22</u></strong> ευρώ. Γ) Για το χρονικό διάστηµα υπηρεσίας του στο «ΚΙ» από 8-11-2016 έως 31-12-2016 του οφείλεται: α) για εργασία 11 ωρών κατά τις ηµέρες των Αργιών και του Σαββάτου του οφείλεται αµοιβή υπερωριακής απασχόλησης για 11 ώρες επί τρεις (3) ηµέρες Αργιών (6/12, 25/12, 26/12) και οχτώ (8) ηµέρες Σαββάτου ήτοι 3 + 8 = 11 ηµέρες χ 11 ώρες = 121 χ 10,11€ = 1.223,31 €, β) για εργασία 11 ωρών κατά τις ηµέρες των καθηµερινών και της Κυριακής του οφείλεται αµοιβή υπερωριακής απασχόλησης για 3 ώρες επί έξι (6) ηµέρες Κυριακής και επί τριάντα επτά (37) ηµέρες καθηµερινών δηλαδή 6 + 37 = 43 ηµέρες χ 3 χ 8,43 € = 1.087,47 €. Συνολικώς δε του οφείλεται αµοιβή υπερωριακής εργασίας του ανωτέρω χρονικού διαστήµατος ποσού (1.223,31 + 1.087,47 =) <strong>2.310,78</strong> ευρώ έναντι του οποίου έχει λάβει χρηµατικό ποσό 865,12 € και όχι μόνο&nbsp; 459,58 ευρώ, όπως έκρινε το πρωτοβάθμιο Δικαστήριο. Συνεπώς κατά παραδοχή του σχετικού δεύτερου λόγου εφέσεως της πλοιοκτήτριας με την οποία επαναφέρεται η σχετική ένσταση εξόφλησης το ποσό που οφείλεται πλέον για την αιτία αυτή είναι αυτό των <strong><u>1.445,66</u></strong> ευρώ γ) για δώρο Χριστουγέννων ο εκκαλών ναυτικός δικαιούται χρηµατικό ποσό 1.166,39€ + 256,61€ + 35,22€ + 19,81€ ειδικό επίδοµα + 419,45€ επίδοµα αδείας µετά τροφοδοσίας + 35,48€ επίδοµα έξτρα εργασιών + 576,30 αντίτιµο τροφής + 757,60 € µ.ο. υπερωριακής αµοιβής (2.310,78 : 54 ηµέρες εργασίας χ 30 ηµέρες/µηνός = 1.283,77 €) = 4.550,63€ χ 2/25 χ 2,84 19ήµερα (54 ηµέρες εργασίας) = <strong>1.033,90</strong> € έναντι του οποίου έχει λάβει ποσό (277,45 + 133,55 =) 411 ευρώ και εποµένως του οφείλεται η διαφορά 1.033,90 – 411 = <strong><u>622,90</u></strong> ευρώ. Δ) Για το χρονικό διάστηµα υπηρεσίας του στο πλοίο «ΚΙ» από 1-1-2017 έως 4-2-2017, οπότε όπως ήδη προαναφέρθηκε στο πλοίο εκτελούνταν επισκευές και αυτός εργαζοταν επί 9 ώρες καθημερινά&nbsp; του οφείλεται: α) για εργασία εννέα (9) ωρών κατά τις ηµέρες των Αργιών και του Σαββάτου του οφείλεται αµοιβή υπερωριακής απασχόλησης για εννέα (9) ώρες επί δύο (2) ηµέρες Αργιών (1/1, 6/1) και πέντε (5) ηµέρες Σαββάτου ήτοι 2 + 5 = 7 ηµέρες χ 9 ώρες χ 10,11€ = 636,93 Ε, β) για εργασία εννέα (9) ωρών κατά τις ηµέρες των καθηµερινών και της Κυριακής του οφείλεται αµοιβή υπερωριακής απασχόλησης για µία (1) ώρα επί τέσσερις (4) ηµέρες Κυριακής και επί είκοσι τέσσερις (24) ηµέρες καθηµερινών ήτοι 4 + 24 = 28 ηµέρες χ 1 ώρα χ 8,43 € = 236,04 €. Συνολικώς δε του οφείλεται αµοιβή υπερωριακής εργασίας του ανωτέρω χρονικού διαστήµατος ποσού (636,93 + 236,04 =) <strong>872,97</strong> ευρώ έναντι του οποίου έχει λάβει χρηµατικό ποσό 467,57 ευρώ [(412,59 € 1ος/2017 + 54,98€ 2ος/20 17 = 467,57€] και εποµένως του οφείλεται η διαφορά 872,97 – 467,57 = <strong><u>405,40</u></strong> ευρώ. γ) για αναλογία δώρου Πάσχα για το παραπάνω διάστημα δικαιούται χρηµατικό ποσό 1.166,39€ + 256,61€ + 35,22€ + 19,81€ ειδικό επίδοµα + 419,45€ επίδοµα αδείας µετά τροφοδοσίας + 35,48€ επίδοµα έξτρα εργασιών + 576,30 αντίτιµο τροφής + 748,26 € µ.ο. υπερωριακής αµοιβής (872,97 : 35 ηµέρες εργασίας χ 30 ηµέρες/µηνός = 748,26€) = 3.257,52€ : 2 = 1.628,76 € χ 1/15 χ 4,375 οκταήµερα (35 ηµέρες εργασίας) = <strong>475,06</strong>€ έναντι του οποίου έχει λάβει ποσό 206,40 ευρώ, σύμφωνα με την προσκομιζόμενη μισθολογική κατάσταση και εποµένως του οφείλεται η διαφορά 475,06 – 206,40= <strong><u>268,66</u></strong> ευρώ. Ε) Για το χρονικό διάστηµα υπηρεσίας του στο πλοίο «ΟΤ» από 3-3-2017 έως 1-5-2017 του οφείλεται: α) για εργασία ένδεκα (11) ωρών κατά τις ηµέρες των Αργιών και του Σαββάτου του οφείλεται αµοιβή υπερωριακής απασχόλησης για ένδεκα (11) ώρες επί πέντε (5) ηµέρες Αργιών (25/3, 14/4, 17/4,23/4, 1/5) και οχτώ (8) ηµέρες Σαββάτου ήτοι 5 + 8 = 13 ηµέρες χ 11 ώρες χ 9,66€ = 1.381,38€, β) για εργασία ένδεκα (11) ωρών κατά τις ηµέρες της Κυριακής και τις καθηµερινές του οφείλεται αµοιβή υπερωριακής απασχόλησης για τρεις (3) ώρες επί ένδεκα (11) ηµέρες Κυριακής και τριάντα εννέα (39) καθηµερινές χρονικού διαστήµατος ήτοι (11 + 39 =) 50 ηµέρες χ 3 ώρες χ 8,05 € = 1.207,50 €. Συνολικώς δε του οφείλεται αµοιβή υπερωριακής αµοιβής του ανωτέρω χρονικού διαστήµατος ποσού (1.381,38+ 1.207,50 =) <strong>2.588,88</strong> ευρώ έναντι του οποίου έχει λάβει χρηµατικό ποσό 2.082,06 ευρώ όπως αποδεικνύεται από τις αποδείξεις μισθοδοσίας Μαρτίου και Απριλίου 2017, και όχι 1.772,97 ευρώ όπως έκρινε το πρωτοβάθμιο Δικαστήριο, ούτε 2.189,38 ευρώ όπως ισχυρίζεται ενιστάμενη η εκκαλούσα εφεσίβλητη εναγομένη πλοιοκτήτρια, καθώς δεν προκύπτουν καταβολές 18,78, 11,27 και 77,27 ευρώ. Επομένως του οφείλεται η διαφορά των 2.588,88 – 2.082,06 = <strong><u>506,82</u></strong> ευρώ. ΣΤ) Για την παροχή εργασίας του στο πλοίο «ΕΒ» κατά το χρονικό διάστηµα από 10/5 έως 13/9/2017 δηλαδή το διάστημα των 126 ημερών ο εκκαλών εφεσίβλητος ναυτικός το προσδιορίζει σε 125 ημέρες. Το διάστημα αυτό εργαζόταν όπως προαναφέρθηκε 11 ώρες ημερησίως, δηλαδή εκτελούσε 2 τετράωρες βάρδιες, είχε ωριαία απασχόληση την ώρα που το πλοίο αναχωρούσε ή έφτανε στο λιμάνι και απασχολείτο επιπλέον τακτικά καθημερινά σε λοιπές χειρωνακτικές εργασίες που εκτελεί στο μηχανοστάσιο το κατώτερο πλήρωμα. Ακολούθως του οφείλονται τα ακόλουθα χρηµατικά ποσά: ί) Για την παροχή εργασίας του στο πλοίο «ΕΒ» για εργασία ένδεκα (11) ωρών κατά τις ηµέρες των Αργιών και του Σαββάτου του οφείλεται αµοιβή υπερωριακής απασχόλησης για ένδεκα (11) ώρες επί δέκα (17) ηµέρες Σαββάτου και της αργίας στι 25.5 ήτοι 18 ηµέρες χ 11 ώρες χ 10,11€ = 2.001,78 €, β) για εργασία ένδεκα (11) ωρών κατά τις ηµέρες των καθηµερινών και της Κυριακής του οφείλεται αµοιβή υπερωριακής απασχόλησης για τρεις (3) ώρες επί δέκα οκτώ (18) ηµέρες Κυριακής και επί ογδόντα εννέα (89) ηµέρες καθηµερινών (ήτοι 107 µέρες χ 3 ώρες χ 8,43 € = 2.706,03 €. Συνολικώς δε του οφείλεται αµοιβή υπερωριακής εργασίας του ανωτέρω χρονικού διαστήµατος ποσού (2.001,78 + 2.706,03 =) <strong>4.707,81</strong> ευρώ έναντι του οποίου έχει λάβει χρηµατικό ποσό <strong>3.159,32</strong> ευρώ όπως αποδεικνύει η ενισταμένη εναγομένη και επαναφέρει με σχετικό λόγο έφεσης (και όχι 2.713,70 ευρώ όπως δέχθηκε το πρωτοβάθμιο Δικαστήριο) και εποµένως του οφείλεται η διαφορά των <strong><u>1.548,49 </u></strong>ευρώ. Ακολούθως για αναλογία δώρου Χριστουγέννων 2017 για το χρονικό διάστηµα υπηρεσίας του από 10-5-2017 έως 13-9-2017 δικαιούται 1.166,39€ + 256,61€ + 35,22€ + 19,81€ ειδικό επίδοµα + 419,45€ επίδοµα αδείας µετά τροφοδοσίας [(1.166,39€ + 256,61€): 22 ηµέρες χ 5 ηµέρες + 19,21€ χ 5 ηµέρες] + 35,48€ επίδοµα έξτρα εργασιών + 576,30 αντίτιµο τροφής (19,21€ χ 30 ηµέρες) + 1.137,15 € µ.ο. υπερωριακής αµοιβής (σύνολο υπερωριακής αµοιβής κατά τα ανωτέρω 4.707,81 : 4,14 µήνες εργασίας = 1.137,15 €) = 3.646,41 € σύνολο δικαιούµενων αποδοχών χ 2/25 χ 6,58 19ήµερα (125 ηµέρες εργασίας) = <strong>1.919,47</strong> €, έναντι του οποίου έχει λάβει <strong>1.120,54</strong> € και εποµένως του οφείλεται η διαφορά € – 1.120,54 € = <strong><u>798,93</u></strong> €. Συνολικά για την κατά τα ανωτέρω υπερωριακή απασχόληση του και την αναλογία επιδομάτων εορτών οφείλεται το ποσό των 798,93 + 1.548,49 + 506,82 + 268,66 + 622,90 + 405,40 + 1.445,66 + 434,22 + 799,78 + 1.837,04 = 8.667,90 ευρώ. Το πρωτοβάθμιο Δικαστήριο που δέχθηκε μικρότερη υπερωριακή απασχόληση και επιπλέον αφαίρεσε μικρότερα ποσά από αυτά που είχε πράγματι &nbsp;καταβάλει η εργοδότρια έσφαλε στην εκτίμηση των αποδείξεων και συνεπώς κατά παραδοχή του σχετικού πρώτου λόγου εφέσεως του ναυτικού και δεύτερου και τρίτου λόγου εφέσεως της πλοιοκτήτριας εταιρίας θα πρέπει να εξαφανιστεί η εκκαλουμένη ως προς το κεφάλαιο της αυτό και να κρατήσει το παρόν Δικαστήριο και να αναδικάσει ως προς αυτό κατ’ουσίαν την υπόθεση.</p>
   <p>Από τον συνδυασμό των διατάξεων των άρθρων 522, 524, 525, 526 και 536 ΚΠολΔ, σαφώς προκύπτει ότι, με την άσκηση της εφέσεως η υπόθεση μεταβιβάζεται στο δευτεροβάθμιο δικαστήριο, (μόνο) κατά τα καθοριζόμενα με την έφεση και τους πρόσθετους λόγους όρια (ΑΠ 419/ 2004 ΕλλΔνη 47.146). Το Εφετείο επιλαμβανόμενο της διαφοράς εξετάζει εάν, κατ` ορθή εφαρμογή του νόμου, το κατώτερο δικαστήριο αποφάσισε προσηκόντως ή όχι, τηρώντας την αυτή όπως και το πρωτοβάθμιο διαδικασία (ΑΠ 8/1987 ΕλλΔνη 29. 112). Συνεπώς έχει ως προς την αγωγή, (εισαγωγικό δικόγραφο), την αυτή όπως και εκείνο εξουσία (ΑΠ 414/1976 ΝοΒ 24. 941, ΑΠ 622/1974 ΝοΒ 23. 173, ΕφΑθ 110/2006 ΕλλΔνη 48. 1477), δυνάμενο και χωρίς υποβολή ειδικού παραπόνου να εξετάσει οίκοθεν το νόμω βάσιμο αυτής και να την απορρίψει αν ελλείπουν τα κατά νόμο απαιτούμενα για την θεμελίωση της στοιχεία (ΑΠ 7/ 2001 ΕλλΔνη 42. 925, ΑΠ 497/1981, ΑΠ 660/1979, ΕφΑθ 8166/1983, ΑΠ 2457/1984 ΝοΒ 30. 53, 28, 23, 32, 689 και 863 αντιστοίχως). Ειδικότερα, εάν νόμω βάσιμη ή αόριστη αγωγή έγινε πρωτοδίκως δεκτή κατ` ουσία εν όλω ή εν μέρει, το δευτεροβάθμιο δικαστήριο μπορεί και χωρίς ειδικό παράπονο, να εξετάσει το νόμω βάσιμο και ορισμένο αυτής και να την απορρίψει για τις τυπικές αυτές πλημμέλειες (ΑΠ 1216/1997 ΕλλΔνη 39. 573,ΕφΑθ 1778/2011, ΝοΒ 2011.982, ΔΕΕ 2012.360, ΕπισκΕμπΔ 2012.198, ΕφΔωδ 295/2005, ΝΟΜΟΣ, ΕφΑΘ 2960/1988 ΕλλΔνη 30. 820, ΕφΙωαν 302/ 2004 ΑρχΝ 56. 670, ΕφΠατρ 440/2004 ΑρχΝ 56. 352), αρκεί ο εκκαλών να ζητεί την απόρριψη της, έστω για άλλους λόγους (ΕφΑΘ 6868/1988 ΝοΒ 29. 557, ΕφΑΘ 1308/1987 ΕλλΔνη 29. 524). Ειδικότερα, το δευτεροβάθμιο Δικαστήριο έχει ως προς την αγωγή την ίδια εξουσία που έχει και το πρωτοβάθμιο και μπορεί να εξετάσει αυτεπαγγέλτως αν η αγωγή είναι νόμιμη, ορισμένη ή παραδεκτή και να την απορρίψει αν δεν στηρίζεται στο νόμο, ή αν δεν περιέχει τα απαιτούμενα στοιχεία για τη θεμελίωσή της ή αν ασκήθηκε απαραδέκτως με τις διακρίσεις που επιβάλλονται από τη λειτουργία του δεδικασμένου (322 ΚΠολΔ) και την αρχή της απαγόρευσης της έκδοσης επιβλαβέστερης απόφασης για τον εκκαλούντα, (536 παρ. 1 ΚΠολΔ). Ετσι, αν η αγωγή απορρίφθηκε πρωτοδίκως κατ΄ουσίαν και κατά της απόφασης αυτής παραπονείται ο ενάγων το δευτεροβάθμιο δικαστήριο, αν κρίνει ότι η αγωγή είναι αόριστη, εξαφανίζει την απόφαση και απορρίπτει την αγωγή. Στην περίπτωση αυτή απλή αντικατάσταση της απορριπτικής αιτιολογίας κατ΄άρθρ. 534 ΚΠολΔ, δεν αρκεί, γιατί η απόρριψη της αγωγής για τυπικό λόγο, οδηγεί σε διάφορο κατ΄αποτέλεσμα διατακτικό, (ΕφΔωδ 295/2005, ό.π., Σαμουήλ, «Η Εφεση», εκδ. 1993, παρ. 856). Περιατέρω, σύμφωνα με τις διατάξεις του άρθρου 33 των Σ.Σ.Ν.Ε. Πληρωμάτων Ακτοπλοϊκών – Επιβατηγών Πλοίων των ετών 2010 και 2011, που τιτλοφορείται “Δρομολόγια εξπρές”, σε κάθε περίπτωση κατά τον καθορισμό, την έγκριση και την εκτέλεση των δρομολογίων πρέπει να προνοείται από την αρμόδια Υπηρεσία του Υ.Θ.Υ.Ν.ΑΛ. και από τους πλοιοκτήτες η παραμονή των πλοίων στο λιμάνι αφετηρίας τουλάχιστον έξι (6) ώρες πριν από τον απόπλου για το επόμενο δρομολόγιο, προκειμένου να παρασχεθεί στον πλοίαρχο και το πλήρωμα ο αναγκαίος χρόνος ανάπαυσης, καθώς και προετοιμασίας του πλοίου για το επόμενο δρομολόγιο (παρ. 1). Αν κατ` εξαίρεση αυτό δεν καθίσταται δυνατόν ή αποφασίζεται και εκτελείται έκτακτο δρομολόγιο, κατά τη διαδικασία του Ν. 2932/2001 ή του ΚΔΝΔ, η περί εγκρίσεως του οποίου απόφαση κοινοποιείται στην Π.Ν.Ο., καταβάλλεται στον πλοίαρχο και το πλήρωμα του πλοίου πρόσθετη αμοιβή, όπως καθορίζεται στις επόμενες παραγράφους αυτού του άρθρου (παρ. 2). Δρομολόγια για τα οποία καταβάλλεται στον πλοίαρχο και το πλήρωμα του πλοίου η, κατά την επομένη παράγραφο 7, πρόσθετη αμοιβή, θεωρούνται εκείνα για την εκτέλεση των οποίων το πλοίο αποπλέει από το λιμάνι αφετηρίας ή προορισμού, κατά περίπτωση, πριν περάσουν τουλάχιστον έξι (6) ώρες από τον κατάπλου του πλοίου στο αντίστοιχο λιμάνι αφετηρίας ή προορισμού (παρ. 3). Για τον υπολογισμό της πρόσθετης αμοιβής αθροίζονται οι ώρες πρόωρης αναχώρησης του πλοίου εβδομαδιαίως, δηλαδή προ της συμπληρώσεως 6 ωρών από της αφίξεως στο λιμάνι και το άθροισμα διαιρείται δια του αριθμού 8, το δε πηλίκο αποτελεί τον αριθμό των δρομολογίων για τα οποία καταβάλλεται πρόσθετη αμοιβή (παρ. 4). Ειδικά, προκειμένου περί πλοίων τα οποία έχουν τακτικές καθημερινές αναχωρήσεις από το λιμάνι αφετηρίας, καταβάλλεται πρόσθετη αμοιβή για τα πέραν των πέντε (5) δρομολογίων κάθε εβδομάδα, ανεξάρτητα από το αποτέλεσμα του, κατά την προηγούμενη παράγραφο 2, προσδιορισμού (παρ. 5). Για την πρόσθετη αυτή απασχόληση καταβάλλεται στον πλοίαρχο και το πλήρωμα πρόσθετη αμοιβή υπολογιζόμενη, εφόσον η διάρκεια του κυκλικού ταξιδιού (δηλαδή η μετάβαση στο λιμένα ή τους λιμένες προορισμού και η επιστροφή στο λιμάνι αφετηρίας) είναι μεγαλύτερη των 12 ωρών, ίση προς το 1/30 των συνολικών μηνιαίων αποδοχών (παρ. 7). Δηλαδή, κατά την έννοια της τελευταίας αυτής διάταξης, οι ναυτικοί που εργάζονται σε πλοία που εκτελούν περισσότερα από πέντε (5) κυκλικά δρομολόγια την εβδομάδα (6 ή 7), είτε παραμένουν στο λιμάνι αφετηρίας 6 ώρες είτε όχι, λαμβάνουν την πρόσθετη αμοιβή που προβλέπεται στην παρ. 7, η οποία δεν υπολογίζεται κατά την παρ. 4, αλλά όπως ορίζεται στην παρ. 5. Επομένως, λαμβάνουν στην περίπτωση κατά την οποία η διάρκεια του κάθε δρομολογίου (κυκλικού ταξιδιού) είναι μεγαλύτερη των 12 ωρών, πρόσθετη αμοιβή ίση προς το 1/30 των συνολικών μηνιαίων αποδοχών για κάθε δρομολόγιο. Δηλαδή, αν εκτελούν 6 τακτικά δρομολόγια την εβδομάδα λαμβάνουν ως πρόσθετη αμοιβή το 1/30 των ως άνω αποδοχών, και, αν εκτελούν 7 τακτικά δρομολόγια, λαμβάνουν τα 2/30. Αν εκτελούν όμως πέντε (5) δρομολόγια ή λιγότερα των πέντε (5), τότε έχει εφαρμογή η προαναφερθείσα παρ. 4 του άρθρου αυτού. Τακτικά θεωρούνται τα δρομολόγια εκείνα κατά τα οποία το πλοίο αποπλέει από το λιμάνι αφετηρίας σε προκαθορισμένη για κάθε ημέρα ώρα (έστω και αν η ώρα κάθε ημέρας δεν είναι ίδια, αρκεί να είναι προκαθορισμένη), σε εκτέλεση τακτικού δρομολογίου, χωρίς να ασκεί επιρροή, για το χαρακτηρισμό του δρομολογίου ως τακτικού, η ύπαρξη τυχόν καθυστερήσεων κατά την εκτέλεση του. Εξάλλου, κατά τη σαφή έννοια της παρ. 1 του πιο πάνω άρθρου, ως δρομολόγιο νοείται το ταξίδι του πλοίου προς εξυπηρέτηση δρομολογιακής γραμμής. Δηλαδή το δρομολόγιο αρχίζει με τον απόπλου του πλοίου από το λιμάνι αφετηρίας προς το λιμάνι (ή τα λιμάνια) προορισμού και λήγει με τον κατάπλου στο λιμάνι αφετηρίας. Η υποχρέωση εξάωρης παραμονής του πλοίου στο λιμάνι αφετηρίας ορίζεται σαφώς ότι πρέπει να γίνεται μία και μοναδική φορά σε κάθε δρομολόγιο και συγκεκριμένα στο λιμάνι αφετηρίας “πριν από τον απόπλου για το επόμενο δρομολόγιο”. Η παραπάνω έννοια του δρομολογίου ταυτίζεται με εκείνη η οποία δίδεται και με το άρθρο 1 του Π.Δ. 814/1974 “περί καθορισμού κατηγοριών δρομολογιακών γραμμών και αρμοδιότητος δρομολογήσεως”, στο οποίο, το μεν δρομολόγιο νοείται ως “το κατά ημέραν και ώραν ιδιαίτερον ταξίδιον προς εξυπηρέτηση δρομολογιακής γραμμής”, ο δε λιμένας αφετηρίας ως “ο λιμήν ή το σημείο εκκινήσεως και επανόδου του επιβατηγού πλοίου κατά την εκτέλεση του δρομολογίου του”. Η διάταξη της παρ. 3 του άρθρου 33 των πιο πάνω Σ.Σ.Ν.Ε. δεν εισάγει διαφορετική ρύθμιση από εκείνη της παρ. 1, με την έννοια ότι το πλοίο πρέπει να παραμείνει 6 ώρες τόσο στο λιμάνι αφετηρίας όσο και στο λιμάνι προορισμού. Δίδεται, όμως, η δυνατότητα, με τη διάταξη αυτή, παραμονής του πλοίου επί εξάωρο για τους σκοπούς που αναφέρονται στην παρ. 1, είτε στο λιμάνι αφετηρίας είτε στο λιμάνι προορισμού, οπότε, στη δεύτερη περίπτωση, δρομολόγιο, για το οποίο θα καταβληθεί η πρόσθετη αμοιβή της παρ. 7, θεωρείται εκείνο για την εκτέλεση του οποίου το πλοίο αποπλέει από το λιμάνι προορισμού πριν περάσουν 6 τουλάχιστον ώρες από τον κατάπλου στο λιμάνι αυτό. Το ότι η αμοιβή που προβλέπεται στο άρθρο αυτό καταβάλλεται μόνο στην περίπτωση κατά την οποία το πλοίο δεν παρέμεινε στο λιμάνι επί 6 ώρες σε κάθε πλήρες ταξίδι του προκύπτει και από τον αναφερόμενο στην παρ. 7 τρόπο υπολογισμού της αμοιβής, όπου ο υπολογισμός γίνεται ανάλογα με την πλήρη διάρκεια του ταξιδιού, δηλαδή από την αναχώρηση του πλοίου έως την επιστροφή του. (ΕφΠειρ 83/2014, ΕφΠειρ 56/2014, ΕφΠειρ71/2014, ΤΝΠ ΝΟΜΟΣ, ΕφΠειρ 716/2011, ΕΝαυτΔ2012, 107, ΕφΠειρ 33/2002, ΔΕΕ 2003, 561). Για τη θεμελίωση του αγωγικού αιτήματος περί καταβολής αμοιβής για εξπρές δρομολόγια ο ενάγων έπρεπε να επικαλεστεί με την αγωγή του τα δρομολόγια με διάρκεια άνω των 12 ωρών, καθώς και ότι το πλοίο είχε τακτικές καθημερινές αναχωρήσεις πέραν των 5 την εβδομάδα, ήτοι δύο δρομολόγια επιπλέον, ή σε περίπτωση λιγότερων δρομολογίων τη βδομάδα ακριβώς τις ώρες άφιξης και αναχώρησης ώστε να υπολογιστούν κατά τα ανωτέρω οι ώρες πρόωρης αναχώρησης. Όμως στο δικόγραφο της αγωγής δεν αναφέρονται καθόλου οι προαναφερόμενες προϋποθέσεις περί υπαγωγής στις διατάξεις του άρθρου 33 παραγρ. 1, 3, 4 και 7 της προαναφερόμενης ΣΣΕ, αλλά αναφέρεται ότι το πλοίο είχε δρομολόγιο Πειραιά Χανιά με ωράριο 9 με 6 το πρωί και ότι εκτέλεσε συνολικά 39 δρομολόγια εξπρές το διάστημα από 1.7.2017 έως 31.8.2017.&nbsp; Έτσι όμως δε δίνεται η δυνατότητα στην εργοδότρια πλοιοκτήτρια να αμυνθεί. Το πρωτοβάθμιο Δικαστήριο απέρριψε ως ουσιαστικά αβάσιμο το αγωγικό αυτό κονδύλι εσφαλμένα εφήρμοσε το νόμο και συνεπώς με δεδομένο ότι η εκκαλούσα πλοιοκτήτρια ζητεί την απόρριψη της αγωγής και ότι στην περίπτωση αυτή απλή αντικατάσταση της απορριπτικής αιτιολογίας κατ΄άρθρ. 534 ΚΠολΔ, δεν αρκεί, γιατί η απόρριψη της αγωγής για τυπικό λόγο, οδηγεί σε διάφορο κατ΄αποτέλεσμα διατακτικό, το παρόν Δικαστήριο κατ’αυτεπάγγελτη κρίση θα εξαφανίσει την εκκαλουμένη απόφαση ως προς το κεφάλαιο αυτό και αφού κρατήσει την υπόθεση και την αναδικάσει θα το απορρίψει ως απαράδεκτο λόγω της αοριστίας του. Να σημειωθεί τέλος ότι βασίμως παραπονείται η εκκαλούσα πλοιοκτήτρια και για το παρεπόμενο αίτημα τοκοδοσίας καθόσον το αγωγικό αίτημα περί καταβολής επιδόματος εορτών Χριστουγέννων 2017 δεν είχε καταστεί ληξιπρόθεσμο κατά την ημερομηνία απόλυσης του εκκαλούντος ναυτικού αλλά ούτε κατά την επίδοση της αγωγής στις 29.12.2017, δεδομένου ότι το κεφάλαιο των τόκων θεωρείται αυτοτελές κεφάλαιο της εκκαλουμένης απόφασης έναντι αυτού της κύριας απαίτησης και πρέπει να προσβληθεί αυτοτελώς με λόγο έφεσης ώστε να κριθεί η ορθότητα του ενώπιον του εφετείου (ΑΠ 579/2018 δημ. νόμος). Ακολούθως και με δεδομένο ότι δεν υπάρχουν προς εξέταση άλλοι λόγοι έφεσης θα πρέπει σύμφωνα με όσα προεκτέθηκαν να γίνουν εν μέρει δεκτές αμφότερες οι εφέσεις στην ουσία τους και να εξαφανιστεί η εκκαλουμένη απόφαση στο σύνολο της για το ενιαίο της εκτέλεσης (ΕφΑθ 44/2006 ΕλλΔνη 48,1507, Σ.Σαμουήλ «Η έφεση» έκδ. Ε΄σελ. 430-431 παρ. 1143) δηλαδή και ως προς τη διάταξη περί δικαστικών εξόδων, αφού εφόσον όταν εξαφανίζεται ολικά ή εν μέρει η εκκαλούμενη απόφαση, εξαφανίζεται και το κεφάλαιο των δικαστικών εξόδων, ολικά και στις δύο περιπτώσεις, στην μεν πρώτη ως αναγκαίο επακόλουθο της εξαφανίσεως της αποφάσεως, στη δε δεύτερη εν όψει της αναγκαιότητος ενιαίου καθορισμού των δικαστικών εξόδων ως προς όλα τα κεφάλαια της αποφάσεως (ΑΠ 192/1998 ΕλΔ 39.825). Στη συνέχεια θα κρατήσει το παρόν Δικαστήριο να εκδικάσει στην ουσία της (άρθρο 535) τη με αριθμό&nbsp; ……………/22.12.2017 αγωγή. Κατόπιν των ανωτέρω η έχουσα νομικό έρεισμα επί των διατάξεων των άρθρων νόμιμη ως προς την κύρια βάση της με έρεισμα στις διατάξεις των άρθρων 346, 648, 652, 653, 655 ΑΚ, άρθρα 1, 2, 53, 54, 60, 82 του ΚΙΝΔ, άρθρο μόνο της Υ.Α. 70109/8008 (Εμπορικής Ναυτιλίας) της 14.12.81/7.1.82. «Προϋποθέσεις χορηγήσεως επιδομάτων εορτών Χριστουγέννων και Πάσχα και στις συλλογικές συμβάσεις ναυτικής εργασίας πληρωμάτων ακτοπλοϊκών επιβατηγών πλοίων έτους 2016 που κυρώθηκε με τη με αριθμό 2242.5-1.5/72672/2016 απόφαση του Υπουργού Ναυτιλίας και Αιγαίου την από 17-08-2017 Συλλογικής Σύµβαση Εργασίας Πληρωµάτων Ακτοπλοϊκών Επιβατηγών Πλοίων έτους 2017, που κυρώθηκε µε τη µε αριθµό 2242.5-1.5/77056/2017 απόφαση του Υπουργού Ναυτιλίας και Νησιωτικής Πολιτικής (ΦΕΚ Β’ 4005/17-11- 2017), της από 08-04-2014 Συλλογικής Σύµβασης Εργασίας Πληρωµάτων Μεσογειακών και Τουριστικών Επιβατηγών Πλοίων έτους 2014, που κυρώθηκε µε τη µε αριθµό 3525.1.10101/2014 απόφαση του Υπουργού Ναυτιλίας και Αιγαίου (ΦΕΚ Β’ 1665/24-04-2014), της από 17-08-2017 Συλλογικής Σύµβασης Εργασίας Πληρωµάτων Μεσογειακών και Τουριστικών Επιβατηγών Πλοίων έτους 7 που κυρώθηκε µε τη µε αριθµό 2242.5-1.10/77059/2017 απόφαση του Υπουργού Ναυτιλίας και Νησιωτικής Πολιτικής (ΦΕΚ Β’ 4006/17-11-2017) η αγωγή πρέπει να γίνει δεκτή, εν μέρει, ως και κατ’ ουσίαν βάσιμη. Με δεδομένο ότι έχει καταβληθεί το προσήκον τέλος δικαστικού ενσήμου με τα υπέρ τρίτων ποσοστά κατά το ποσό που υπερβαίνει την αρμοδιότητα του Ειρηνοδικείου όπως βεβαιώνεται με την εκκαλουμένη και δεν αμφισβητήθηκε και με βάση τη μετατροπή μέρους του καταψηφιστικού αιτήματος σε έντοκο αναγνωριστικό όπως προκύπτει από τα πρακτικά του πρωτοβάθμιου Δικαστηρίου πρέπει να υποχρεωθεί η εναγομένη πλοιοκτήτρια να καταβάλει στον ενάγοντα ναυτικό, για τις ανωτέρω αιτίες το συνολικό χρηματικό ποσό των 3.071,04 ευρώ (που αφορά τα 1<sup>α</sup>, 1β, 1γ, 1δ, 2<sup>α</sup>, 2β και 2γ&nbsp; αγωγικά κονδύλια που έγιναν κατά ένα μέρος δεκτά στην ουσία τους και παρέμειναν καταψηφιστικά), και επιπλέον να αναγνωριστεί ότι η εναγομένη οφείλει να καταβάλει για τις προαναφερόμενες αιτίες των οποίων τα αγωγικά κονδύλια μετατράπηκαν σε αναγνωριστικά το ποσό των 5.596,86 ευρώ. Από το ποσό των 8.667,90 ευρώ ως προς το οποίο έγινε δεκτή η αγωγή ως ουσιαστικά βάσιμη τόκοι οφείλονται από τότε που επιδόθηκε η αγωγή (άρθρο 346 του ΑΚ), πλην του ποσού των 798,93 ευρώ ως προς το οποίο δεν υπάρχει νόμιμο αίτημα τοκοδοσίας δεδομένου ότι το επίδομα εορτών Χριστουγέννων 2017 δεν είχε καταστεί ληξιπρόθεσμο κατά την ημερομηνία επίδοσης της κρινόμενης αγωγής (αυτό καταβάλεται έως τις 31.12. κάθε έτους και οι αγωγή κοινοποιήθηκε στις 29.12.2017). Μέρος των δικαστικών εξόδων του εφεσίβλητου εκκαλούντος ενάγοντος και των δύο βαθμών δικαιοδοσίας βαρύνει, μετά την υποβολή σχετικού αιτήματος, την εφεσίβλητη εκκαλούσα εναγομένη λόγω της εν μέρει ήττας της κατά τα ειδικότερα οριζόμενα στο διατακτικό (άρθρα 178, 191 παρ. 2 και 183 του ΚΠολΔ).</p>
   <p><strong>ΓΙΑ ΤΟΥΣ ΛΟΓΟΥΣ ΑΥΤΟΥΣ</strong></p>
   <p>Συνεκδικάζει με τη δικονομική παρουσία των διαδίκων τις με αριθμό …./2019 και ……/2019 εφέσεις κατά της οριστικής με αριθμό 424/2019 απόφασης του Μονομελούς Πρωτοδικείου Πειραιά που εκδόθηκε, κατά την ειδική διαδικασία των περιουσιακών εργατικών διαφορών αντιμωλία των διαδίκων επί της με αριθμό ………../22.12.2017 αγωγής του ενάγοντος</p>
   <p>Απορρίπτει ό,τι έκρινε ως απορριπτέο στο σκεπτικό</p>
   <p>Δέχεται τυπικά και εν μέρει κατ’ ουσίαν τις εφέσεις</p>
   <p>Εξαφανίζει τη με αριθμό 836/2018 οριστική απόφαση του Μονομελούς Πρωτοδικείου Πειραιά</p>
   <p>Κρατεί και αναδικάζει κατ’ουσίαν την υπόθεση επί της με αριθμό έκθεσης κατάθεσης ………./22.12.2017 αγωγής</p>
   <p>Δέχεται κατά ένα μέρος την αγωγή</p>
   <p>Υποχρεώνει την εναγομένη να καταβάλει στον ενάγοντα το ποσό των τριών χιλιάδων εβδομήντα ενός ευρώ και τεσσάρων λεπτών του ευρώ (3.071,04) με το νόμιμο τόκο από τότε που επιδόθηκε η αγωγή και μέχρι την εξόφληση και</p>
   <p>Αναγνωρίζει ότι η εναγομένη οφείλει να καταβάλει επιπλέον στον ενάγοντα το ποσό των πέντε χιλιαδων πεντακοσίων ενενήντα έξι ευρώ και ογδόντα έξι λεπτών του ευρώ (5.596,86) και από αυτό το ποσό των τεσσάρων χιλιάδων επτακοσίων ενενήντα επτά ευρώ και ενενήντα τριών λεπτών του ευρώ (4.797,93) εντόκως αφότου επιδόθηκε η αγωγή και μέχρι την εξόφληση</p>
   <p>Επιβάλει στην εναγομένη εφεσίβλητη εκκαλούσα ένα μέρος των δικαστικών εξόδων του εναγομένου εκκαλούντος εφεσιβλήτου αμφοτέρων των βαθμών&nbsp; δικαιοδοσίας, δηλαδή το ποσό των εξακοσίων πενήντα (650) ευρώ</p>
   <p>Κρίθηκε, αποφασίσθηκε και δημοσιεύθηκε στον Πειραιά σε έκτακτη, δημόσια στο ακροατήριό του συνεδρίαση,&nbsp; στις <strong>&nbsp;23 Απριλίου 2020</strong>, χωρίς την παρουσία των διαδίκων και των πληρεξουσίων τους δικηγόρων.</p>
   <p><strong>Η &nbsp;&nbsp;&nbsp;ΔΙΚΑΣΤΗΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </strong><strong>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</strong><strong>&nbsp;&nbsp;Η ΓΡΑΜΜΑΤΕΑΣ</strong></p>
  </div><!-- .entry-content -->
 </article>
</div></div></div></body></html>