<html><body><h1>Αριθμός Απόφασης 620/2019</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=3779<br/><div class="content"><div class="content-inner">
 <article id="post-3779" class="entry entry-single post-3779 post type-post status-publish format-standard hentry category-20 category-18">
  <h1 class="entry-title entry--item h2">Αριθμός Απόφασης 620/2019</h1>
  <div class="entry-content entry--item">
   <div class="printomatic pom-small-black " id="id4132" data-print_target="article"></div>
   <p><strong>ΕΦΕΤΕΙΟ ΠΕΙΡΑΙΑ</strong></p>
   <p><strong>ΤΜΗΜΑ ΝΑΥΤΙΚΩΝ ΔΙΑΦΟΡΩΝ</strong></p>
   <p style="text-align: center;"><strong>Αριθμός&nbsp;&nbsp;&nbsp;&nbsp; </strong><strong>620</strong><strong>/2019</strong></p>
   <p style="text-align: center;"><strong>ΤΟ ΤΡΙΜΕΛΕΣ ΕΦΕΤΕΙΟ ΠΕΙΡΑΙΑ</strong></p>
   <p>Συγκροτήθηκε από τους Δικαστές Δήμητρα Τσουτσάνη, Πρόεδρο Εφετών, Αθανάσιο Θεοφάνη, Εφέτη, Θεόκλητο Καρακατσάνη, Εφέτη – Εισηγητή και από τη Γραμματέα Γ.Λ.</p>
   <p style="text-align: center;"><strong>ΜΕΛΕΤΗΣΕ ΤΗ ΔΙΚΟΓΡΑΦΙΑ</strong></p>
   <p style="text-align: center;"><strong>ΣΚΕΦΘΗΚΕ ΣΥΜΦΩΝΑ ΜΕ ΤΟ ΝΟΜΟ</strong></p>
   <p>Η κρινόμενη από 21-11-2018 και με Γ.Α.Κ. ………/23-11-2018 και Ε.Α.Κ. …./23-11-2018 έφεση της ηττηθείσας στον πρώτο βαθμό εναγομένης κατά της με αριθ. 4245/2018 οριστικής απόφασης του Πολυμελούς Πρωτοδικείου Πειραιά (Τακτική Διαδικασία – Τμήμα Ναυτικών Διαφορών), η οποία εκδόθηκε αντιμωλία των διαδίκων επί της από 8-12-2015 και με Γ.Α.Κ. …/8-12-2015 και Α.Κ. …./8-12-2015 αγωγής της ενάγουσας και ήδη εφεσίβλητης, έχει ασκηθεί εμπρόθεσμα και νομότυπα (άρθρα 495, 499, 511, 513 παρ.1, 516 παρ. 1, 517, 518 παρ. 2, 520 παρ. 1 Κ.Πολ.Δ.), με την κατάθεση του δικογράφου της έφεσης στη γραμματεία του πρωτοβαθμίου Δικαστηρίου στις 23-11-2018 (με Γ.Α.Κ. … και Ε.Α.Κ. …./23-11-2018) προ πάσης επιδόσεως της πρωτόδικης απόφασης (αφού τέτοια επίδοση δεν επικαλούνται οι διάδικοι, ούτε άλλωστε προκύπτει από τα προσκομιζόμενα ενώπιον του Δικαστηρίου τούτου αποδεικτικά μέσα) αλλά σε κάθε περίπτωση εντός της προβλεπομένης στη διάταξη του άρθρου 518 παρ. 2 του Κ.Πολ.Δ. [όπως τροποποιήθηκε με το άρθρο τρίτο του άρθρου 1 του Ν.4335/2015 (ΦΕΚ Α΄87) και ισχύει, σύμφωνα με το άρθρο ένατο παρ. 2 του αυτού άρθρου και νόμου, για τα ένδικα μέσα που ασκούνται μετά την 1-1-2016] προθεσμίας των δύο (2) ετών από τη δημοσίευση της εκκαλουμένης που έλαβε χώρα στις 14-9-2018, αρμόδια δε καθ’ ύλη και κατά τόπον φέρεται προς συζήτηση ενώπιον του Δικαστηρίου τούτου (άρθρο 19 Κ.Πολ.Δ.), ενώ για το παραδεκτό της&nbsp; καταβλήθηκε από την εκκαλούσα κατά την κατάθεσή της το προβλεπόμενο από τη διάταξη του άρθρου 495 παρ. 3 εδάφ. τελευτ. Κ.Πολ.Δ. παράβολο. Πρέπει, επομένως, να γίνει τυπικά δεκτή και να ερευνηθεί περαιτέρω ως προς το παραδεκτό και το βάσιμο των λόγων της, κατά την ίδια ως άνω διαδικασία που εκδόθηκε η εκκαλούμενη απόφαση (άρθρο 533 παρ.1 Κ.Πολ.Δ.)</p>
   <p>Με την προαναφερθείσα αγωγή της, όπως αυτή εκτιμάται από το Δικαστήριο τούτο, η ενάγουσα και ήδη εφεσίβλητη εξέθεσε ότι είναι επιχείρηση που δραστηριοποιείται στον τομέα παροχής υπηρεσιών για την προστασία του θαλάσσιου περιβάλλοντος, ενώ η εναγόμενη είναι ναυπηγοεπισκευαστική εταιρία με ναυπηγικές εγκαταστάσεις στην ….. Αττικής. Ότι, στις 15-7-2011, κατά τη διάρκεια πόντισης από την εναγόμενη, εντός του θαλάσσιου χώρου των ναυπηγείων της, μιας πλωτής δεξαμενής ιδιοκτησίας της, η πλωτή δεξαμενή βυθίστηκε εξ ολοκλήρου, με αποτέλεσμα να αρχίσουν να διαρρέουν στη θάλασσα πετρελαιοειδή. Ότι προκειμένου να αποφευχθεί η διασπορά των πετρελαιοειδών στη θάλασσα η εναγόμενη τοποθέτησε αυθημερόν περιμετρικά της δεξαμενής πλωτό φράγμα, πλην όμως, εξαιτίας των υπόγειων θαλασσίων ρευμάτων που επικρατούσαν στην περιοχή, τις επόμενες ημέρες η ρύπανση επεκτάθηκε στην παραπλήσια θαλάσσια και παράκτια περιοχή σε έκταση τετρακοσίων περίπου μέτρων. Ότι, αφού η εναγόμενη ζήτησε στις 19-7-2011 τη συνδρομή αυτής (ενάγουσας) για την αντιμετώπιση του εν λόγω περιβαλλοντικού κινδύνου, η τελευταία ανέλαβε, με το σχετικό αντιρρυπαντικό εξοπλισμό που διαθέτει (ειδικά αντιρρυπαντικά σκάφη, ειδικά βυτιοφόρα οχήματα, γερανοφόρο φορτηγό όχημα, οχήματα υποστήριξης, πλωτά φράγματα, κ.ά.) και με το εξειδικευμένο προσωπικό της, το έργο της απορρύπανσης της ανωτέρω θαλάσσιας περιοχής, προς το σκοπό περιορισμού και εξουδετέρωσης της προκληθείσας ρύπανσης. Ότι ειδικότερα παρείχε στην εναγόμενη τις συμφωνηθείσες και προσήκουσες στις σχετικές περιστάσεις αντιρρυπαντικές υπηρεσίες, με την εκτέλεση όλων των αναγκαίων εργασιών απορρύπανσης και τη χρήση καταλλήλων υλικών, εξοπλισμού και προσωπικού, οι οποίες είχαν διάρκεια από την 13:00 ώρα της 19ης-7-2011 μέχρι την 21:30 ώρα της 23ης-7-2011. Ότι τις άνω υπηρεσίες γνωστοποιούσε επί καθημερινής βάσης τόσο στην εναγόμενη, η οποία τις παραλάμβανε ανεπιφύλακτα, όσο και στο αρμόδιο Λιμεναρχείο Ελευσίνας, το οποίο παρακολουθούσε την εξέλιξή τους και αποδεχόταν ανεπιφύλακτα τις αναφορές της. Ότι ακολούθως, στις 1-8-2011, 2-8-2011, 3-8-2011, 4-8-2011, 25-8-2011 και 31-8-2011 μετέφερε με βυτιοφόρο όχημά της και διέθεσε τα πετρελαιοειδή κατάλοιπα που είχαν συγκεντρωθεί στις μεταλλικές δεξαμενές του ναυπηγείου της εναγομένης, προς ειδική εγκατάσταση επεξεργασίας και τελικής διάθεσης αποβλήτων. Ότι τα έξοδα και η αμοιβή της για την απασχόλησή της για τον σκοπό αυτό (δαπάνες απορρύπανσης) ανέρχονται ανά ημέρα, κατά τα αναλυτικά εκτιθέμενα στην αγωγή αναφορικά με το προσωπικό, τα σκάφη, τον εξοπλισμό, τα απορροφητικά – αναλώσιμα υλικά και διάφορες άλλες δαπάνες, που υπολογίζονται με βάση το σταθερό τιμοκατάλογό της, που είχε γίνει εξαρχής αποδεκτός από την εναγόμενη, περιλαμβάνεται στην αγωγή, είναι γνωστός στη ναυτιλιακή αγορά και κυμαίνεται στο ίδιο επίπεδο με το τιμολόγιο του Λιμενικού Σώματος και του Υ.Ε.Ν. και χαμηλότερα από τα διεθνώς καθιερωθέντα για υπηρεσίες αντιρρύπανσης. Ότι η συνολική αμοιβή της με βάση τον τιμοκατάλογό της ανέρχεται, για μεν τις υπηρεσίες απορρύπανσης στο ποσό των 248.700,00 ευρώ, πλέον Φ.Π.Α, για δε την τελική διάθεση των 80 τόνων περισυλλεγέντων αποβλήτων και παραδοθέντων σε ειδικά εξουσιοδοτημένη εγκατάσταση επεξεργασίας στο ποσό των 96.000,00 ευρώ, πλέον Φ.Π.Α. Ότι για την είσπραξη της ανωτέρω αμοιβής της συνέταξε και απέστειλε στην εναγομένη δύο χρεωστικά σημειώματα, στις 5-9-2011 ποσού 248.700,00 ευρώ πλέον ΦΠΑ 23% (ήτοι συνολικά 305.901,00 ευρώ) για την αμοιβή της για τις υπηρεσίες απορρύπανσης και στις 30-9-2011 ποσού 96.000,00 ευρώ πλέον ΦΠΑ 23% (ήτοι συνολικά 118.080,00 ευρώ) για την αμοιβή της για την τελική διάθεση των περισυλλεχθέντων αποβλήτων, τα οποία χρεωστικά σημειώματα η εναγομένη αποδέχθηκε ανεπιφύλακτα, πλην όμως έκτοτε, παρά τις επανειλημμένες οχλήσεις της, δεν της κατέβαλε οποιοδήποτε χρηματικό ποσό σε εξόφληση αυτών, της οφειλής της ανερχομένης συνολικά σε [(248.700,00 + 96.000,00) 344.700,00 ευρώ, πλέον Φ.Π.Α. 79.281,00 ευρώ] 423.981,00 ευρώ. Με βάση το ιστορικό αυτό η ενάγουσα – επικαλούμενη ευθύνη της εναγομένης από τη μεταξύ τους σύμβαση έργου, άλλως επικουρικά ευθύνη της εκ του νόμου (άρθρο 12 παρ. 1 Ν. &nbsp;743/1977, όπως κωδικοποιήθηκε με το Π.Δ. 55/1998) – ζήτησε να υποχρεωθεί η εναγόμενη να της καταβάλει το ανωτέρω ποσό των 423.981,00 ευρώ, με το νόμιμο τόκο από την ημερομηνία κατά την οποία η εναγομένη παρέλαβε έκαστο από τα προαναφερόμενα χρεωστικά σημειώματα που της επέδωσε, ήτοι από 5-9-2011 για το κονδύλι των 305.901,00 ευρώ και από 30-9-2011 για το κονδύλι των 118.080,00 ευρώ, άλλως με το νόμιμο τόκο για το συνολικό ποσό των 423.981,00 ευρώ από την επίδοση της αγωγής και μέχρι την πλήρη εξόφληση. Το Πρωτοβάθμιο Δικαστήριο, με την εκκαλούμενη απόφασή του, αφού έκρινε ότι η άνω αγωγή είναι ορισμένη και νόμιμη κατά την κύρια και την επικουρική βάση της <strong>[</strong>στηριζόμενη στις διατάξεις των άρθρων 297, 298, 340, 345, 346, 361, 681επ., 694 ΑΚ, 1, 2, 3, 9, 10, 11, 12, 14, 20 και 22 του Ν.743/1977 «Περί προστασίας του θαλασσίου περιβάλλοντος και ρυθμίσεως συναφών θεμάτων», όπως κωδικ. με το Π.Δ. 55/1998, 28 παρ.1 Συντάγματος, 4 παρ.1 εδ.α΄ και παρ. 2 της Διεθνούς Σύμβασης του 1972 «περί προλήψεως ρυπάνσεως της θαλάσσης εξ απορρίψεως καταλοίπων και άλλων υλών», 68, 907, 908, 176 Κ.Πολ.Δ.), πλην του παρεπόμενου αιτήματος τοκοδοσίας, που κρίθηκε μη νόμιμο από τον αιτούμενο χρόνο είτε παραλαβής των αντιστοίχων χρεωστικών σημειωμάτων της ενάγουσας από την εναγόμενη είτε επίδοσης της αγωγής και νόμιμο από το μεταγενέστερο χρόνο που θα εκδίδονταν τα αντίστοιχα φορολογικά στοιχεία (λ.χ. τιμολόγια, αποδείξεις παροχής υπηρεσιών) και της παράδοσής τους στην εναγόμενη<strong>], </strong>δέχθηκε την αγωγή ως βάσιμη κατ’ ουσία κατά την κύρια βάση της από σύμβαση έργου (χωρίς να χρειαστεί να εξετάσει κατ’ ουσία την επικουρική βάση της) και υποχρέωσε την εναγόμενη να καταβάλει στην ενάγουσα το συνολικό ποσό των 423.981,00 ευρώ, υπό τον όρο έκδοσης από την τελευταία των σχετικών φορολογικών στοιχείων για το ποσό των 79.281,00 ευρώ που αντιστοιχεί στον αναλογούντα Φ.Π.Α, με το νόμιμο τόκο, για&nbsp; μεν το ποσό 344.700,00 ευρώ οφειλόμενης αμοιβής από την επίδοση της αγωγής, για δε τον αναλογούντα Φ.Π.Α. 79.281,00 ευρώ από την έκδοση των σχετικών φορολογικών στοιχείων και την παράδοσή τους στην εναγόμενη, ενώ κήρυξε την απόφαση, ως προς την παραπάνω διάταξή της, εν μέρει προσωρινά εκτελεστή και δη μέχρι του ποσού των 150.000,00 ευρώ. Κατά της απόφασης αυτής παραπονείται η εκκαλούσα (εναγόμενη) με την κρινόμενη έφεσή της, για λόγους που στο σύνολο τους ανάγονται σε μη ορθή ερμηνεία και εφαρμογή του νόμου και σε εσφαλμένη εκτίμηση των σχετικών αποδείξεων, όπως ειδικότερα εκτίθεται στην έφεση και ζητεί να&nbsp; εξαφανιστεί η εκκαλούμενη απόφαση, ώστε η άνω αγωγή που ασκήθηκε εναντίον της να απορριφθεί στο σύνολό της.</p>
   <p>Με το π.δ. 55/1998 «Προστασία του θαλάσσιου περιβάλλοντος» κωδικοποιήθηκαν σε ενιαίο κείμενο και μεταγλωττίσθηκαν στη δημοτική όλες οι διατάξεις του ν. 743/1977 «Περί προστασίας του θαλασσίου περιβάλλοντος και ρυθμίσεως συναφών θεμάτων» και των τροποποιήσεών του. Ο νόμος αυτός τυγχάνει εφαρμογής σε περιπτώσεις ρύπανσης: α) των λιμανιών, των ακτών της χώρας και των ελληνικών χωρικών υδάτων από εγκαταστάσεις ή πλοία και δεξαμενόπλοια, με ελληνική ή ξένη σημαία, αλλά και από κάθε άλλη πηγή ρύπανσης και β) της ανοικτής θάλασσας από πλοία και δεξαμενόπλοια, με ελληνική ή ξένη σημαία, με την επιφύλαξη της εφαρμογής των διατάξεων των Διεθνών Συμβάσεων που ισχύουν κάθε φορά (βλ. άρθρο 2 παρ. 1 του ως άνω νόμου, όπως τροποποιήθηκε με το άρθρο δέκατο παρ. 3 του ν. 2252/1994 και κωδικοποιήθηκε με το π.δ. 55/1998, λαβόν τον ίδιο αριθμό 2 παρ. 1). Σημειωτέον ότι η Διεθνής Σύμβαση των Βρυξελλών ή CLC «περί αστικής ευθύνης συνεπεία ζημιών εκ ρυπάνσεως υπό πετρελαίου», η οποία υπογράφηκε το έτος 1969 στις Βρυξέλλες και κυρώθηκε από την Ελλάδα με το ν. 314/1976, μετά δε την κύρωση και των πρωτοκόλλων των ετών 1976, 1984 και 1992 (π.δ. 81/1989 και 197/1995), ονομάζεται Διεθνής Σύμβαση του 1992 αναφορικά με την Αστική Ευθύνη για ζημίες Ρύπανσης από Πετρέλαιο (Σύμβαση Ευθύνης 1992), εφαρμόζεται μόνον επί πλοίων τα οποία προορίζονται για τη μεταφορά χύδην πετρελαίου ως φορτίου. Επομένως, η Σύμβαση Ευθύνης 1992 δεν αφορά ρύπανση από διαφυγή πετρελαίου γενικώς, εκτός αν το συγκεκριμένο πλοίο εκ του οποίου η διαφυγή, χρησιμοποιείται για τη μεταφορά πετρελαίου (βλ. άρθρο 1 παρ. 1 της ως άνω Διεθνούς Σύμβασης, βλ. επίσης Εφ.Πειρ. 127/2009, Ε.Ν.Δ. 2009, 429, πρβλ. και Ολ.Α.Π. 23/2006, Νο.Β. 2007, 666, Εφ.Πειρ. 133/2008, Ε.ΝΔ. 2008, 221). Για όσες δε περιπτώσεις δεν εμπίπτουν στις προϋποθέσεις εφαρμογής της Διεθνούς αυτής Σύμβασης, εφαρμόζεται αποκλειστικά ο ως άνω ν. 743/1977, από τις διατάξεις των άρθρων 1, 3, 11 και 12 του οποίου, όπως αυτά τροποποιήθηκαν με το άρθρο δέκατο παρ. 1, 2, 4, 11 και 12 αντιστοίχως του ν. 2252/1994 και όπως κωδικοποιήθηκαν με το π.δ. 55/1998, λαβόντα τους ιδίους αριθμούς 1, 3, 11 και 12, προκύπτουν τα εξής: Απαγορεύεται η απόρριψη στις ακτές, στα λιμάνια και στα ελληνικά χωρικά ύδατα πετρελαίου, πετρελαιοειδών μιγμάτων, επιβλαβών ουσιών ή μιγμάτων αυτών και πάσης φύσεως αποβλήτων, λυμάτων και απορριμμάτων από τα οποία μπορεί να προκληθεί ρύπανση της θάλασσας και των ακτών (άρθρο 3 παρ. 1 περ. α΄). Ως πετρέλαιο νοείται κάθε τύπος πετρελαίου που περιλαμβάνει αργό πετρέλαιο, πετρέλαιο εξωτερικής καύσης, στερεά πετρελαιοειδή κατάλοιπα, πετρελαιοειδή απορρίμματα και προϊόντα απόσταξης, καθώς και κάθε άλλος τύπος που, άσχετα από τη σύνθεσή του, χαρακτηρίζεται ειδικά από τη Σύμβαση ως πετρέλαιο, ενώ ως πετρελαιοειδές μίγμα νοείται κάθε μίγμα που περιέχει πετρέλαιο, όπως αυτό προσδιορίζεται από τον εν λόγω νόμο ή από τη Σύμβαση (άρθρο 1 περ. ι΄ και ια΄). Ως απόρριψη νοείται η εκβολή ή διαφυγή οποιασδήποτε ουσίας στη θάλασσα και ως ρύπανση η παρουσία στη θάλασσα κάθε ουσίας η οποία αλλοιώνει τη φυσική κατάσταση του θαλασσινού νερού ή το καθιστά επιβλαβές στην υγεία του ανθρώπου ή στην πανίδα και χλωρίδα των βυθών και γενικά ακατάλληλο για τις προβλεπόμενες κατά περίπτωση χρήσεις του (άρθρο 1 περ. γ΄ και ιδ΄). Επίσης, ως εγκαταστάσεις νοούνται, μεταξύ άλλων, οι εταιρίες αποθήκευσης, διακίνησης και εμπορίας πετρελαιοειδών και επιβλαβών ουσιών, οι κάθε είδους λιμενικές εγκαταστάσεις και κάθε είδους επιχειρήσεις που είναι εγκατεστημένες στη θάλασσα, σε παράκτιους χώρους ή στην ενδοχώρα και χρησιμοποιούν τη θάλασσα και τις ακτές άμεσα ή έμμεσα για τις λειτουργικές τους ανάγκες ή έχουν άμεση ή έμμεση δυσμενή επίδραση στο θαλάσσιο περιβάλλον, ενώ ως Αρχή νοούνται τα Κεντρικά Λιμεναρχεία, Λιμεναρχεία και Υπολιμεναρχεία της Χώρας (άρθρο 1 περ. δ΄ και στ΄). Σε περίπτωση ρύπανσης ή πιθανού κινδύνου πρόκλησης αυτής, ο προϊστάμενος ή διευθυντής της εγκατάστασης, καθώς και οι τυχόν εντεταλμένοι υποχρεούνται να αναφέρουν αμέσως το περιστατικό στην αρμόδια Λιμενική Αρχή ή στο Υπουργείο και να λάβουν άμεσα κάθε πρόσφορο μέτρο για την αποτροπή, περιορισμό και αντιμετώπιση της ρύπανσης, ενεργώντας σύμφωνα με τα υφιστάμενα σχέδια αντιμετώπισης της ρύπανσης. Σε περίπτωση που για οποιοδήποτε λόγο αυτός που προκάλεσε τη ρύπανση, οι συνυπεύθυνοι και οι τυχόν εντεταλμένοι αδυνατούν να λάβουν τα αναγκαία μέτρα στην έκταση που απαιτείται, υποχρεούνται να αναθέτουν αμέσως τις εργασίες αυτές σε αναγνωρισμένες επιχειρήσεις αντιμετώπισης της ρύπανσης, ευθυνόμενοι επιπρόσθετα για τις συνέπειες κάθε καθυστέρησης. Η Αρχή, αμέσως μόλις πληροφορηθεί περιστατικό ρύπανσης ή πρόδηλο και επικείμενο κίνδυνο πρόκλησης ρύπανσης, παίρνει κάθε πρόσφορο μέτρο για την αποτροπή, τον περιορισμό και την εξουδετέρωση των συνεπειών της, ενημερώνοντας σχετικά, τον ιδιοκτήτη ή αυτόν που εκμεταλλεύεται την εγκατάσταση. Η Αρχή μπορεί να χρησιμοποιεί και να συντονίζει ιδιωτικά μέσα και να ζητεί τη συνδρομή συναφών οργανισμών ή ιδιωτικών επιχειρήσεων που διαθέτουν τα αναγκαία μέσα και τη σχετική πείρα για την αντιμετώπιση τέτοιων περιστατικών. Η χρησιμοποίηση των μέσων που ανήκουν σε Οργανισμούς και ιδιώτες γίνεται πάντοτε κάτω από τον έλεγχο της Αρχής, ενώ οι σχετικές δαπάνες βαρύνουν το πλοίο ή την εγκατάσταση και αυτόν που με οποιονδήποτε τρόπο προκάλεσε τη ρύπανση. Οι εργασίες αντιμετώπισης της ρύπανσης εκτελούνται πάντοτε κάτω από την άμεση εποπτεία της Αρχής, η οποία εξασφαλίζει ότι διενεργούνται με την επιβαλλόμενη ταχύτητα και με αποδεκτές μεθόδους. Οι αναγνωρισμένες επιχειρήσεις καταπολέμησης της ρύπανσης έχουν όλες τις ευθύνες του εντολοδόχου για τη λήψη των προβλεπομένων μέτρων πρόληψης και καταπολέμησης της ρύπανσης και εκτελούν τις σχετικές εργασίες κάτω από την εποπτεία και σύμφωνα με τις υποδείξεις της Αρχής, με ποινή ανάκλησης της άδειας που τους έχει χορηγηθεί (αρθρ. 11 παρ. παρ. 1-5 και 7). Για την αποκατάσταση ζημιών που έχουν προκληθεί από ρύπανση, καθώς και για τις δαπάνες που έχουν γίνει για την αποτροπή ή την εξουδετέρωση αυτής, υπεύθυνος είναι αυτός που προκάλεσε υπαίτια τη ρύπανση ή τον πιθανό κίνδυνο πρόκλησης αυτής (πταισματική ευθύνη) και μαζί μ’ αυτόν ευθύνονται εις ολόκληρον (αντικειμενική ευθύνη) ο ιδιοκτήτης της εγκατάστασης, αυτός που την εκμεταλλεύεται, αν δε αυτή ανήκει σε εταιρία, ο Πρόεδρος του Διοικητικού Συμβουλίου και ο Διευθύνων Σύμβουλος αυτής, καθώς και όποιος γενικά εκπροσωπεί τη μονάδα που ρυπαίνει (άρθρο 12 παρ. 1 περ. β’).</p>
   <p>Στην προκειμένη περίπτωση, με τον πρώτο λόγο της έφεσής της η εναγόμενη επαναφέρει την ένσταση παραγραφής των επίδικων αξιώσεων που προέβαλε με τις πρωτόδικες προτάσεις της, ισχυριζόμενη ότι οι αξιώσεις αυτές υπόκειται στη διετή παραγραφή του άρθρου 290 αριθ. 3 του Κ.Ι.Ν.Δ. για τις αξιώσεις για αμοιβές και έξοδα από επιθαλάσσια αρωγή και ότι από το τέλος του έτους εντός του οποίου γεννήθηκαν (ήτοι από την 31-12-2011) έως την άσκηση της υπό κρίση αγωγής (8-12-2015) παρήλθε χρονικό διάστημα μεγαλύτερο των δυο ετών. Ωστόσο ο λόγος αυτός τυγχάνει νομικά αβάσιμος και ως εκ τούτου απορριπτέος, διότι στη διετή παραγραφή του άρθρου 290 αριθ. 3 του Κ.Ι.Ν.Δ. υπόκεινται αποκλειστικά οι περιοριστικά απαριθμούμενες στη διάταξη του άρθρου αυτού αξιώσεις, ήτοι οι αξιώσεις από επιθαλάσσια αρωγή ή διάσωση για την πληρωμή της αμοιβής και των εξόδων. Στις αξιώσεις αυτές δεν περιλαμβάνονται οι προβλεπόμενες στη διάταξη του άρθρου 12 παρ. 1 του ν. 743/1977, όπως αυτός κωδικοποιήθηκε με το π.δ. 55/1998, απαιτήσεις τρίτων (όπως των επιχειρήσεων αντιμετώπισης της ρύπανσης) κατά του υπαιτίου της θαλάσσιας ρύπανσης και των προσώπων που ευθύνονται εις ολόκληρον μ’ αυτόν για τις δαπάνες αποτροπής ή εξουδετέρωσης της ρύπανσης. Οι ως άνω απαιτήσεις, εφόσον οι δικαιούχοι τους έχουν την ιδιότητα του εμπόρου (όπως συμβαίνει με τις επιχειρήσεις αντιμετώπισης θαλάσσιας ρύπανσης), υπόκεινται στην πενταετή παραγραφή που προβλέπεται στον Αστικό Κώδικα για τις αξιώσεις των εμπόρων, των βιομηχάνων και των χειροτεχνών για εμπορεύματα που χορήγησαν, για την εκτέλεση εργασιών και για την επιμέλεια υποθέσεων άλλων, καθώς και για τις δαπάνες που έκαναν (άρθρο 250 αρ. 1 Α.Κ.). Η παραγραφή αυτή αρχίζει μόλις λήξει το έτος εντός του οποίου γεννήθηκαν οι απαιτήσεις αυτές και κατέστη δυνατή η δικαστική επιδίωξή τους (άρθρο 253 σε συνδ. με 251 Α.Κ.). Συνεπώς, οι ένδικες αξιώσεις της διατηρούσας εμπορική επιχείρηση αντιμετώπισης θαλάσσιας ρύπανσης ενάγουσας <strong>–</strong> οι οποίες, σημειωτέον, δεν αφορούν πράξεις παροχής βοήθειας στο άνω πλωτό ναυπήγημα της εναγομένης ενώ αυτό βρισκόταν σε κίνδυνο απώλειας ή βλάβης (βλ. για τη σχετική προϋπόθεση της αξίωσης αμοιβής για επιθαλάσσια αρωγή Α.Π. 1293/2018, Εφ.Πειρ. 55/2016, Τ.Ν.Π. ΝΟΜΟΣ, Δ. Καμβύση, Ιδιωτικόν Ναυτικόν Δίκαιον, έκδ. 1982, σ.σ. 649, 650, Αντ. Αλαπάντα, Νομικά ζητήματα θαλάσσιας αρωγής, 2017, παρ. 4, σ. 5, Πειρ.Νομολ. 2017, 300)<strong> –</strong> δεν υπόκεινται στη διετή παραγραφή του άρθρου 290 αριθ. 3 του Κ.Ι.Ν.Δ, αλλά στην πενταετή παραγραφή του άρθρου 250 του Α.Κ, χωρίς να επιτάσσει το αντίθετο ο ναυτικός χαρακτήρας της &nbsp;διαφοράς ούτε ότι οι παρασχεθείσες υπηρεσίες κατέτειναν στον περιορισμό και στην καταπολέμηση ρύπανσης του θαλάσσιου περιβάλλοντος, όπως η εκκαλούσα μη νόμιμα ισχυρίζεται. Επομένως, ακόμη και αν υποτεθούν αληθή τα εκτιθέμενα πραγματικά περιστατικά στις προτάσεις της, εφόσον η υπό κρίσιν αγωγή επιδόθηκε σ’ αυτήν την 19-1-2016, εντός, δηλαδή, της προβλεπόμενης στις προαναφερόμενες διατάξεις των άρθρων 250, 251 και 253 του Α.Κ. πενταετίας από τη λήξη του έτους 2011, εντός του οποίου συνέπεσε η γέννηση των επίδικων αξιώσεων της ενάγουσας και κατέστη δυνατή η δικαστική επιδίωξή τους, η παραγραφή των αξιώσεων αυτών διακόπηκε πριν τη συμπλήρωσή της (η οποία θα επερχόταν την 31-12-2016). Η εκκαλούμενη απόφαση, που απέρριψε τη σχετική ένσταση (παραγραφής) της εναγομένης, έστω και με πιο συνοπτικές αιτιολογίες, οι οποίες συμπληρώνονται με αυτές της παρούσας (άρθρο 534 Κ.Πολ.Δ.), δεν έσφαλε, καθώς ορθά ερμήνευσε και εφάρμοσε το νόμο και εκτίμησε τις αποδείξεις και συνεπώς ο περί του αντιθέτου άνω λόγος έφεσης της εναγομένης, με τον οποίο υποστηρίζονται τα αντίθετα, πρέπει, μετά τη συμπλήρωση της αιτιολογίας, να απορριφθεί ως νομικά αβάσιμος.</p>
   <p>Από την ένορκη κατάθεση του μάρτυρα απόδειξης ………….. που λήφθηκε στο ακροατήριο του πρωτοβάθμιου Δικαστηρίου και περιέχεται απομαγνητοφωνημένη στα επικαλούμενα και σε επίσημο αντίγραφο προσκομιζόμενα ταυτάριθμα με την εκκαλούμενη απόφαση πρακτικά δημόσιας συνεδρίασής του, απ’ όλα ανεξαιρέτως τα έγγραφα που επικαλούνται και προσκομίζουν νόμιμα οι διάδικοι είτε για να ληφθούν αυτοτελώς υπόψη ως αποδεικτικά μέσα είτε, επικουρικά, ως δικαστικά τεκμήρια [στα οποία περιλαμβάνεται η υπ’ αριθ. …./14-11-2017 ένορκη βεβαίωση του ………., που συντάχθηκε ενώπιον της Ειρηνοδίκη Πειραιά, με την επιμέλεια της ενάγουσας – εφεσίβλητης, κατόπιν νομότυπης κλήτευσης της αντιδίκου της (βλ. την υπ’ αριθ. …./8-11-2017 έκθεση επίδοσης του δικαστικού επιμελητή της περιφέρειας του Εφετείου Πειραιά, με έδρα στο Πρωτοδικείο Πειραιά, ……. .], μερικών μάλιστα εκ των οποίων (εγγράφων) γίνεται ειδικότερη μνεία κατωτέρω χωρίς να παραγνωρίζεται η αποδεικτική δύναμη των λοιπών, σε συνδυασμό προς τις μερικές μόνον παραδοχές και ομολογίες των διαδίκων, που συνάγονται από τα δικόγραφά τους και εκτιμώνται κατ’ άρθρα 261 εδαφ. β, 352 παρ. 1 και 524 παρ. 1 Κ.Πολ.Δ, αλλά και προς τα διδάγματα της κοινής πείρας (άρθρο 336 παρ. 4 Κ.Πολ.Δ.), αποδεικνύονται πλήρως κατά την κρίση του Δικαστηρίου τα ακόλουθα κρίσιμα πραγματικά περιστατικά: Η ενάγουσα είναι επιχείρηση που δραστηριοποιείται στον τομέα παροχής υπηρεσιών για την προστασία του θαλάσσιου περιβάλλοντος, αναλαμβάνοντας και εκτελώντας εργασίες που αφορούν την απορρύπανση των θαλασσίων περιοχών από διαρροές πετρελαιοειδών και λοιπών καταλοίπων με ειδικά αντιρρυπαντικά σκάφη και ειδικευμένο τεχνικό προσωπικό. Η εναγόμενη είναι ναυπηγοεπισκευαστική εταιρία που διαθέτει ναυπηγικές εγκαταστάσεις στην ….. Αττικής. Στις 15-7-2011, κατά τη διάρκεια πόντισης από την εναγόμενη, εντός του θαλασσίου χώρου των ναυπηγείων της (και στο δυτικό μέρος αυτής) της πλωτής δεξαμενής υπ’ αριθ. ΙΙΙ, ιδιοκτησίας της, προκειμένου να εισέλθει σε αυτήν το υπό σημαία Παναμά πλοίο «L» για προγραμματισμένο δεξαμενισμό και επισκευές, η δεξαμενή αυτή βυθίστηκε εξ ολοκλήρου στη θάλασσα, με αποτέλεσμα να αρχίσουν να διαρρέουν απ’ αυτή στη θάλασσα πετρελαιοειδή. Η εναγόμενη πόντισε άμεσα πλωτό φράγμα περιμετρικά της βυθισμένης δεξαμενής της, προκειμένου να περιοριστεί η διαρροή πετρελαιοειδών στην ευρύτερη θαλάσσια περιοχή. Όμως το πλωτό φράγμα δεν απέδωσε τα αναμενόμενα και τέσσερις ημέρες αργότερα διαπιστώθηκε η ύπαρξη διάσπαρτων κηλίδων από βαριά πετρελαιοειδή εντός και εκτός του φράγματος σε έκταση περίπου τετρακοσίων τετραγωνικών μέτρων, ρύπανση η οποία, λόγω των υπόγειων θαλάσσιων ρευμάτων, επεκτάθηκε μέχρι και την παραπλήσια εγκατάσταση των ναυπηγείων …… Μετά ταύτα, περί ώρα 13:00 της 19-7-2011, η εναγόμενη – η οποία δεν αρνείται την ευθύνη της, ως ιδιοκτήτριας της πλωτής δεξαμενής, για τις δαπάνες προς αποτροπή και εξουδετέρωση αυτής κατ’ άρθρο 12 παρ. 1 του Ν.743/1977, όπως κωδικ. με το Π.Δ.55/1998, 352 Κ.Πολ.Δ.) – ειδοποίησε την ενάγουσα και της ανέθεσε την αντιμετώπιση και τον περιορισμό της ρύπανσης για την προστασία του θαλασσίου περιβάλλοντος. Την ανάθεση του έργου αποδέχθηκε άμεσα η ενάγουσα (άρθρα 167, 189, 192, 361 Α.Κ.), η οποία την ίδια ημέρα απέστειλε προσωπικό, μηχανήματα, σκάφη και εξοπλισμό στη ρυπανθείσα περιοχή, παρέχοντας άμεσα τις αντιρρυπαντικές υπηρεσίες της, υπό τη διαρκή εποπτεία και τις οδηγίες της αρμόδιας λιμενικής αρχής, προκειμένου να αντιμετωπιστεί το ταχύτερο δυνατόν η συνεχιζόμενη ρύπανση από τα πετρελαιοειδή που διέρρεαν από τη βυθισμένη δεξαμενή. Συγκεκριμένα, απέστειλε για το σκοπό αυτό στην περιοχή τρία (3) ειδικά αντιρρυπαντικά σκάφη (Skimmer Vessels) τύπου «Α», περισυλλογής πετρελαιοειδών και απορριμμάτων, ήτοι το «Α1», νηολογίου Πειραιώς …, έτους κατασκευής 1995, μήκους 18,95μ, το «Α2», νηολογίου Πειραιώς …., έτους κατασκευής 1994, μήκους 18,95μ. και το «Α3», νηολογίου Πειραιώς …., έτους κατασκευής 1995, μήκους 18,95μ, ένα (1) ταχύπλοο σκάφος τοποθέτησης φραγμάτων, το «Π», λεμβολογίου Πειραιώς …., έτους κατασκευής 1995, μήκους 8,23μ, ιπποδύναμης 300HP, τρεις (3) λέμβους εργασίας, δύο (2) ειδικά βυτιοφόρα οχήματα αντιεκρηκτικού τύπου, ένα (1) γερανοφόρο φορτηγό όχημα, οχήματα υποστήριξης, πλωτά φράγματα και λοιπό εξοπλισμό και προσωπικό. Τα αντιρρυπαντικά σκάφη «Α» περισυνέλεγαν πετρελαιοειδή από την επιφάνεια της θάλασσας εντός και εκτός των πλωτών φραγμάτων πέριξ της βυθισθείσας δεξαμενής, τα οποία στη συνέχεια μετάγγιζαν προς τα βυτιοφόρα οχήματα, που με τη σειρά τους τα εκφόρτωναν σε ειδικές μεταλλικές δεξαμενές πάνω στην προβλήτα. Το ταχύπλοο σκάφος και οι λέμβοι εργασίας χρησιμοποιούνταν για την τοποθέτηση πρόσθετης σειράς πλωτών φραγμάτων, όπου απαιτείτο, με σκοπό τον περιορισμό της ρύπανσης. Μετά το πέρας της επιχείρησης καθαρισμού και συγκέντρωσης των πετρελαιοειδών αποβλήτων, τα τελευταία μεταφέρθηκαν με βυτιοφόρα οχήματα της ενάγουσας σε ειδικές αδειοδοτημένες εγκαταστάσεις επεξεργασίας αποβλήτων, όπου και παραδόθηκαν προς επεξεργασία και τελική διάθεση. Για τις αναγκαίες αυτές εργασίες η ενάγουσα απασχόλησε εξειδικευμένους και έμπειρους τεχνικούς, οι οποίοι από τις 19-7-2011 έως και 23-7-2011 τις εκτέλεσαν κατά τρόπο ικανοποιητικό, με αποτέλεσμα την επιτυχή αντιμετώπιση της ρύπανσης που προκλήθηκε από τη βύθιση της πλωτής δεξαμενής, γεγονός το οποίο δεν αμφισβητείται από την εναγόμενη. Περαιτέρω αποδείχθηκε ότι τις σχετικές εργασίες, που εκτελούσαν καθημερινά τα συνεργεία της ενάγουσας, τις γνωστοποιούσαν στην εναγομένη, η οποία τις παραλάμβανε ανεπιφύλακτα, καθώς επίσης και στο αρμόδιο Λιμεναρχείο Ελευσίνας, το οποίο τις παρακολουθούσε και αποδεχόταν ανεπιφύλακτα τις συνεχείς ενημερωτικές αναφορές της ενάγουσας σχετικά με τις εκτιμήσεις της για την εξέλιξη της διαδικασίας απορρύπανσης και τον προγραμματισμό των εργασιών της. Πιο συγκεκριμένα, την Τρίτη 19-7-2011 και ώρα 14:50 το πρώτο σκάφος της ενάγουσας «Α1» έφθασε στο σημείο της θαλάσσιας ρύπανσης και άρχισε να συλλέγει πετρελαιοειδή. Στις 21:00 έφθασε και το «Α2» και άρχισε να συλλέγει πετρελαιοειδή, εργασία που τα δύο σκάφη συνέχισαν καθ’ όλη τη διάρκεια της νύχτας. Εργάστηκαν από 13:00 ως 24:00 ο Διευθυντής Επιχειρήσεων ……, ο Υπεύθυνος Έργου ……, ο ……… ως Υπεύθυνος Διοικητικών Θεμάτων, η Υπεύθυνη υποστήριξης γραφείου ….. 4 βοηθοί, επικεφαλής τεχνικός, 5 τεχνικοί, 2 λέμβοι εργασίας, δύο «Α», ένα όχημα υποστήριξης και χρησιμοποιήθηκαν αναλώσιμα υλικά. Την Τετάρτη 20-7-2011 και αφού όλη νύχτα τα «Α1» και «Α2» συνέλεγαν πετρελαιοειδή στη θαλάσσια περιοχή του ναυπηγείου, ο υπεύθυνος της ενάγουσας……. επιθεώρησε το ναυπηγείο και την ευρύτερη περιοχή. Στις 09:00 αφίχθησαν οι υπεύθυνοι της ενάγουσας και στις 11:00 αφίχθη το σκάφος πόντισης φραγμάτων «Π». Στις 11:45 το «Α2» άρχισε να παραδίδει τα συγκεντρωμένα πετρελαιοειδή σε δεξαμενές των ναυπηγείων που είχαν υποδειχθεί για το σκοπό αυτό από την εναγόμενη. Το «Α2» ολοκλήρωσε την παράδοση των πετρελαιοειδών και άρχισε να παραδίδει το «Α1» στην ίδια δεξαμενή του ναυπηγείου της εναγομένης. Στις 13:30 οι τεχνικοί της ενάγουσας άρχισαν να σπρώχνουν το πετρέλαιο στη θάλασσα, με τις αντλίες του συστήματος πυρόσβεσης του ναυπηγείου, προς το «Α2» που είχε δέσει πρίμα της πλωτής δεξαμενής Νο 1. Στις 15:00 το «Α1» ολοκλήρωσε την παράδοση στη δεξαμενή του ναυπηγείου της εναγομένης και άρχισε να παραδίδει το «Α2». Στις 16:30 το «Α1» άρχισε να συλλέγει πετρελαιοειδή γύρω από το πλοίο «ΑL» στο ναυπηγείο …… Στις 17:30 αφίχθη στο χώρο του ναυπηγείου το βυτιοφόρο της ενάγουσας και άρχισε να αντλεί πετρελαιοειδή απευθείας από τη θάλασσα στο χώρο της προβλήτας ….. Στις 19:30 το «Α1» άρχισε να παραδίδει πετρελαιοειδή στο βυτιοφόρο της ενάγουσας. Στις 20:00 κλιμάκιο της ενάγουσας επέβη του «Π» και επιθεώρησε τα ποντισμένα φράγματα. Στις 20:30 το «Α1» ολοκλήρωσε την παράδοση στο βυτιοφόρο και στις 20:45 το «Α2» άρχισε να παραδίδει στο βυτιοφόρο. Στις 21:00 αναχώρησε το «Π» για τη βάση της ενάγουσας στο Κερατσίνι, στις 21:55 αναχώρησαν οι υπεύθυνοι της ενάγουσας και στις 22:00 αναχώρησαν τα πληρώματα των «Α» με όχημα 4 Χ 4, ενώ τα σκάφη παρέμειναν στο σημείο. Εργάστηκαν ο Διευθυντής Επιχειρήσεων, ο Υπεύθυνος Έργου, ο ………. ως Υπεύθυνος Διοικητικών Θεμάτων, προσωπικό γραφείου, 6 βοηθοί, ένας αποθηκάριος, ένας επικεφαλής τεχνικός, 14 τεχνικοί, 3 λέμβοι εργασίας, το ταχύπλοο «Π, δύο «Α», το βυτιοφόρο της ενάγουσας, 3 οχήματα υποστήριξης από ώρα 00.00 ως ώρα 22.00 και καταναλώθηκαν αναλώσιμα υλικά. Την Πέμπτη 21-7-2011 και ώρα 07:00 τα πληρώματα των «Α» και οι υπεύθυνοι της ενάγουσας έφθασαν στο ναυπηγείο. Το «Α2» άρχισε να συλλέγει πετρελαιοειδή από το θαλάσσιο χώρο πρίμα της πλωτής δεξαμενής Νο. 1. Το «Α1» συνέλεγε πετρελαιοειδή που βρίσκονταν στη θάλασσα έξω από τα πλωτά φράγματα. Στις 10:15 το «Α2» άρχισε να παραδίδει πετρελαιοειδή στο βυτιοφόρο της ενάγουσας. Στις 10:50 αφίχθη το «Π» με τεχνικούς της ενάγουσας και πόντισε 135 μ. πλωτού φράγματος της ενάγουσας πλώρα της βυθισμένης δεξαμενής. Στις 11:15 τεχνικοί της ενάγουσας άρχισαν να σπρώχνουν πετρελαιοειδή προς το «Α2» που είχε δέσει πρίμα της πλωτής δεξαμενής Νο 1 με τις αντλίες πυρόσβεσης του ναυπηγείου. Στις 12:15 ολοκληρώθηκε η παράδοση από το «Α2» στο βυτιοφόρο. Στις 12.25 το «Α2» άρχισε και πάλι να συλλέγει πετρελαιοειδή από το θαλάσσιο χώρο εντός του φράγματος πρίμα της πλωτής δεξαμενής Νο 1 όπου υπήρχαν μεγάλες ποσότητες πετρελαιοειδών. Στις 12.40 το βυτιοφόρο της ενάγουσας παρέδωσε τα πετρελαιοειδή που είχε συλλέξει σε δεξαμενές του ναυπηγείου. Στις 13:00 το «Α1» έδεσε δεξιά στην πλώρη της πλωτής δεξαμενής Νο 2 και άρχισε να συλλέγει πετρελαιοειδή μέσα από τα φράγματα. Στις 13:10 αφίχθη λέμβος εργασίας της ενάγουσας με γερανοφόρο όχημα. Στις 13:20 η λέμβος αυτή πήγε στην πλώρη της δεξαμενής Νο 2, όπου και το «Α1», προς υποβοήθησή του, συλλέγοντας πετρελαιομένα απορροφητικά υλικά και απόβλητα. Στις 13:45 οι υπεύθυνοι της ενάγουσας με το ταχύπλοο «Π» έκαναν έλεγχο της γύρω περιοχής και συνέταξαν γραπτή – αναφορά με φωτογραφικό υλικό σχετικά με την έκταση και το βαθμό της ρύπανσης. Στις 14:00 υπεύθυνοι της ενάγουσας, με τον πραγματογνώμονα των ασφαλιστών του ναυπηγείου ….. της εταιρίας «. …..», επέβησαν στο Ρ/Κ Γ και έκαναν επιθεώρηση της θαλάσσιας περιοχής, των προβλητών του ναυπηγείου, της προβλήτας της …., της …., κ.λ.π. Στις 15:30 το «Α1» έδεσε στην κάθετη προβλήτα και άρχισε να παραδίδει πετρελαιοειδή στο βυτιοφόρο. Στις 16:00 αφίχθη στο χώρο του ναυπηγείου το «Α3» και άρχισε να συλλέγει απόβλητα. Στις 16:30 ολοκληρώθηκε η επιθεώρηση των υπευθύνων της ενάγουσας με τον πραγματογνώμονα των ασφαλιστών του ναυπηγείου. Στις 17:30 το «Α3» έδεσε δεξιά στην πλώρη της δεξαμενής Νο 2 μέσα από τα φράγματα και άρχισε να συλλέγει πετρελαιοειδή. Στις 18:05 ολοκληρώθηκε η παράδοση από το «Α1» στο βυτιοφόρο. Στις 18:15 το βυτιοφόρο παρέδωσε τα συγκεντρωμένα πετρελαιοειδή σε δεξαμενή του ναυπηγείου, ενώ το «Α1» συνέχιζε εργασίες αντιρρύπανσης. Στις 18:45 το «Π» έλεγξε και ευθέτησε τα πλωτά φράγματα. Στις 19:00 τα «Α 2 και 1» έδεσαν στην οριζόντια προβλήτα του ναυπηγείου και άδειασαν τους κάδους τους που ήταν γεμάτοι με πετρελαιομένα απόβλητα σε ειδικούς μεταλλικούς κάδους του ναυπηγείου. Στις 19:30 το «Α3» έδεσε στην κάθετη προβλήτα του ναυπηγείου. Στις 20:00 αναχώρησε το «Π» με τεχνικούς της ενάγουσας για τη βάση της στο Κερατσίνι και στις 20:05 αναχώρησαν οι υπεύθυνοι της ενάγουσας, όπως και τα πληρώματα των «Α» με όχημα 4 X 4, ενώ τα σκάφη παρέμειναν δεμένα στο αυτό σημείο. Εργάστηκαν ο Διευθυντής Επιχειρήσεων, ο Τεχνικός Διευθυντής, ο Υπεύθυνος Έργου, ο ……… ως Υπεύθυνος Διοικητικών Θεμάτων, υποστήριξη γραφείου, 8 βοηθοί, ένας αποθηκάριος, ο επικεφαλής τεχνικός, 13 τεχνικοί, από ώρα 07:00 ως 22:00, 3 λέμβοι εργασίας, το ταχύπλοο «Π», 3 σκάφη «Α», 135 μέτρα φράγματα, δύο βυτιοφόρα αντιεκρηκτικού τύπου, ένα γερανοφόρο φορτηγό, 3 οχήματα υποστήριξης, απορροφητικά υλικά και λοιπά αναλώσιμα. Την Παρασκευή 22-7-2011 στις 07:00 αφίχθησαν στο ναυπηγείο τα πληρώματα των «Α» με όχημα 4 Χ 4, καθώς και οι υπεύθυνοι της ενάγουσας. Αμέσως το «Α2» άρχισε περισυλλογή πετρελαιοειδών μέσα από τα πλωτά φράγματα πρύμα της δεξαμενής Νο 1. Το «Α1» επιχειρούσε στο θαλάσσιο χώρο περιμετρικά των πλωτών δεξαμενών. Στις 09:00 το «Α3» έδεσε δεξιά στην πλώρη της δεξαμενής Νο 2 μέσα από τα πλωτά φράγματα και άρχισε την περισυλλογή των πετρελαιοειδών που ήταν εγκλωβισμένα μέσα στα φράγματα. Η λέμβος εργασίας βρισκόταν στην πλώρη της δεξαμενής Νο 2 και βοηθούσε το «Α3», συλλέγοντας πετρελαιομένα απορροφητικά υλικά και επιπλέοντα απόβλητα από την επιφάνεια της θάλασσας. Στις 10:00 αφίχθη το «Π» με τεχνικούς. Στις 10:10 τεχνικοί της ενάγουσας στην πλώρη της δεξαμενής Νο 2 βοηθούσαν το «Α3» και τη λέμβο εργασίας στην περισυλλογή της ρύπανσης. Στις 10:15 τεχνικοί της ενάγουσας κατεύθυναν με τις αντλίες από το σύστημα πυρόσβεσης του ναυπηγείου τα πετρελαιοειδή από την επιφάνεια της θάλασσας προς το «Α2» που ήταν δεμένο πρίμα της πλωτής δεξαμενής Νο 1. Στις 10:30 το βυτιοφόρο όχημα άρχισε να παραλαμβάνει απόβλητα από το «Α2». Στις 11:00 ο υπεύθυνος της ενάγουσας επιβιβάστηκε στο «Π» για επιθεώρηση όλης της περιοχής (προβλήτες ναυπηγείου, &nbsp;…. , …, κ.λ.π.) μέχρι 12:10. Στις 13:05 ολοκληρώθηκε η παράδοση από το «Α2» στο βυτιοφόρο, ενώ στις 14:35 άρχισε να παραδίδει απόβλητα στο βυτιοφόρο το «Α1». Στις 15:50 το «Α3» δέθηκε στην προβλήτα για να παραδώσει απόβλητα στο βυτιοφόρο. Στις 15:55 ολοκληρώθηκε η παράδοση από το «Α1», ενώ στις 16:10 το «Α3 άρχισε να παραδίδει απόβλητα στο βυτιοφόρο. Στις 17:20 τα «Α» έδεσαν στις προβλήτες του ναυπηγείου, έγινε αποκατάσταση υλικών και μηχανημάτων και προετοιμασία για την εργασία της επόμενης μέρας. Στις 18:00 αποχώρησε το «Π» με τεχνικούς για τη βάση της ενάγουσας στο Κερατσίνι. Στις 18:05 ολοκληρώθηκε η παράδοση από το «Α3» στο βυτιοφόρο και αναχώρησαν οι υπεύθυνοι της ενάγουσας και στις 18:15 αναχώρησαν και τα πληρώματα των «Α» με όχημα 4 X 4, ενώ τα σκάφη παρέμειναν δεμένα στις προβλήτες του ναυπηγείου. Εργάστηκαν από 07:00 ως 22:00 ο Διευθυντής Επιχειρήσεων, ο Τεχνικός Διευθυντής, ο Υπεύθυνος Έργου, ο ……… ως Υπεύθυνος Διοικητικών Θεμάτων, υποστήριξη γραφείου, 4 βοηθοί, ο αποθηκάριος, ο επικεφαλής τεχνικός, 13 τεχνικοί, 3 λέμβοι εργασίας το ταχύπλοο «Π.», 3 σκάφη «Α», ενώ παρέμειναν στο χώρο του ναυπηγείου 135 μέτρα φράγματα, 2 βυτιοφόρα οχήματα αντιεκρηκτικού τύπου, ένα γερανοφόρο φορτηγό, και 3 οχήματα υποστήριξης, και χρησιμοποιήθηκαν διάφορα αναλώσιμα υλικά. Το Σάββατο 23-7-2011 στις 07:00, αρχικά το «Α3» και το «Π» εκτελούσαν εργασίες στην προβλήτα ….. για καθαρισμό του κρηπιδώματος. Το βυτιοφόρο όχημα παρέδιδε τα πετρελαιοειδή απόβλητα σε μεταλλικές δεξαμενές του ναυπηγείου. Στη συνέχεια έγινε καθαρισμός του «Α1» μέσα – έξω με μηχάνημα παραγωγής ατμού. Το βυτιοφόρο πήγε στις εγκαταστάσεις της …. για πλύσιμο και περισυλλογή των απορροφητικών που βρίσκονταν εκεί. Στις 14:00 ολοκληρώθηκε ο καθαρισμός του «Α1» και αποχώρησε, ενώ ξεκίνησε ο καθαρισμός του «Α2». Στις 15.00 το βυτιοφόρο της ενάγουσας αποχώρησε. Ταυτόχρονα το «Π» άρχισε να ανελκύει τα φράγματα και να τα φορτώνει στο γερανοφόρο όχημα της ενάγουσας. Στις 16:00 το «Α1» επέστρεψε στη ναυτική βάση της ενάγουσας στο Κερατσίνι. Στις 17:00 ολοκληρώθηκαν οι εργασίες καθαρισμού του «Α3» και του «Π» και το τελευταίο αναχώρησε για τη ναυτική βάση της ενάγουσας στο Κερατσίνι. Στις 17:30 το «Α3» έδεσε στην προβλήτα των ναυπηγείων. Στις 19:00 το «Α2» ολοκλήρωσε τον καθαρισμό του και αποχώρησε προς τη ναυτική βάση της ενάγουσας στο Κερατσίνι, όπως αποχώρησαν η λέμβος εργασίας και το γερανοφόρο όχημα, ενώ στις 20:15 αναχώρησαν οι τεχνικοί της ενάγουσας με όχημα 4X4, καθώς και οι υπεύθυνοι της ενάγουσας. Εργάστηκαν από 07:00 ως 21:30 ο Διευθυντής Επιχειρήσεων, ο Τεχνικός Διευθυντής, ο Υπεύθυνος Έργου, ο …… ως Υπεύθυνος Διοικητικών Θεμάτων, υποστήριξη γραφείου, 3 βοηθοί, ο αποθηκάριος, ο επικεφαλής τεχνικός, 7 τεχνικοί, δύο λέμβοι εργασίας, το ταχύπλοο «Π», 2 «Α», ενώ παρέμειναν στο χώρο του ναυπηγείου μέχρι απάρσεως, 135 μ. πλωτά φράγματα, ένα μηχάνημα παραγωγής ατμού υψηλής πίεσης, 2 βυτιοφόρα, ένα γερανοφόρο, και 2 οχήματα υποστήριξης και χρησιμοποιήθηκαν διάφορα αναλώσιμα υλικά. Στη συνέχεια, την 1-8-2011, 2-8-2011, 3-8-2011, 4-8-2011, 25-8-2011 και 31-8-2011 η ενάγουσα μετέφερε με βυτιοφόρο όχημά της τα πετρελαιοειδή απόβλητα που είχαν συγκεντρωθεί στις μεταλλικές δεξαμενές του ναυπηγείου προς ειδική εγκατάσταση επεξεργασίας και τελικής διάθεσης αποβλήτων. Για κάθε μία από τις ημέρες αυτές χρεώθηκαν στην εναγόμενη ο υπεύθυνος διοικητικών θεμάτων, δύο τεχνικοί, ένα βυτιοφόρο αντιεκρηκτικού τύπου και αναλώσιμα υλικά, ενώ για όλες τις ανωτέρω εργασίες η ενάγουσα ενημέρωνε εγγράφως καθημερινά το Κεντρικό Λιμεναρχείο Ελευσίνας – το οποίο κατά το νόμο είχε το συντονισμό των μέσων προστασίας θαλασσίου περιβάλλοντος – καθώς και την εναγόμενη. Το δε τιμοκατάλογό της – που ήταν γνωστός στην οικεία ναυτιλιακή αγορά και τον συναφή κλάδο των εταιριών που ασχολούνταν με την παροχή υπηρεσιών απορρύπανσης του θαλασσίου περιβάλλοντος – η ενάγουσα απέστειλε στην εναγόμενη στις 21-7-2011, με το υπ’ αρ. πρωτ. …../10 φαξ και έτσι ήταν σαφείς οι χρεώσεις της για τη λήψη μέτρων προστασίας θαλασσίου περιβάλλοντος, ενώ την ίδια ημερομηνία, με το υπ’ αριθ. …./10 φαξ, απέστειλε στην εναγόμενη και κατάλογο του προσωπικού της που επιχειρούσε στο σημείο των εργασιών απορρύπανσης. Επισημαίνεται εδώ ότι η εναγόμενη, με το από 21-7-2011 και υπ’ αρ. πρωτ. … φαξ, είχε αναθέσει εγγράφως στην ενάγουσα τη λήψη μέτρων προστασίας θαλασσίου περιβάλλοντος σύμφωνα με τον τιμοκατάλογο της τελευταίας και μέχρι την απορρύπανση εκ μέρους της του θαλασσίου περιβάλλοντος και των προβλητών του ναυπηγείου της, με ημερομηνία έναρξης εργασιών την 18-7-2011. Μάλιστα, με το από 19-7-2011 μήνυμα ηλεκτρονικού ταχυδρομείου η ενάγουσα είχε αποστείλει τον άνω τιμοκατάλογό της μεταφρασμένο στην αγγλική και στην εταιρία ναυτικών πραγματογνωμόνων «…….» που εκπροσωπούσε τους ασφαλιστές του ναυπηγείου της εναγομένης. Σύμφωνα με τον ανωτέρω τιμοκατάλογο α) προβλέπονταν χρεώσεις για τους τεχνικούς και τον επικεφαλής τεχνικό, που αφορούν εργασία μέχρι δέκα (10) ώρες, ενώ για εργασία πέραν των δέκα (10) ωρών, ισχύει υπερωριακή χρέωση, β) τα αντιρρυπαντικά σκάφη «Α» τύπου OilDebrisSkimmer είναι ειδικά σχεδιασμένα, με ικανότητα περισυλλογής πετρελαιοειδών όλων των τύπων, έχουν 20 μ. μήκος και διαθέτουν δεξαμενές χωρητικότητας άνω των 30 m<sup>3</sup> πετρελαίου και 3,5 m<sup>3 </sup>&nbsp;απορριμμάτων, γ) όλες οι αντλίες και τα skimmers είναι πλήρως εξοπλισμένα με μονάδα παραγωγής ισχύος και 20m σωληνώσεων, δ) οι αντιρρυπαντικές εργασίες πραγματοποιούνται μόνο με μηχανικά μέσα περισυλλογής, ε) ο εξοπλισμός χρεώνεται από τη στιγμή της αναχώρησής του από τον αντιρρυπαντικό σταθμό της ενάγουσας εταιρίας, Τεχνικής Προστασίας Περιβάλλοντος Α.Ε.-Θαλάσσιες Υπηρεσίες Περιβάλλοντος Ν.Ε, στ) για άμεση επέμβαση και εργασίες περισυλλογής πετρελαίου η ελάχιστη χρέωση για τον εξοπλισμό είναι τέσσερεις (4) ώρες ή μία (1) ημέρα για εξοπλισμό που ενοικιάζεται με την ώρα ή την ημέρα αντίστοιχα, ζ) οι ανωτέρω τιμές δεν περιλαμβάνουν τα καύσιμα που χρεώνονται στο κόστος, η) ο εξοπλισμός χρεώνεται με το 50% της κανονικής χρέωσης, όταν παραμένει σε ετοιμότητα χωρίς να χρησιμοποιείται, θ) ημερήσιες χρεώσεις εφαρμόζονται σε προκαθορισμένα είδη μετά την 3<sup>η</sup> ημέρα των αντιρρυπαντικών εργασιών, άσχετα από τις ώρες εργασίας, ι) τα έξοδα που αφορούν στη διακίνηση και τελική διάθεση των αποβλήτων βαρύνουν τον πελάτη, ια) προβλέπεται επιβάρυνση ύψους 15% για την ασφαλιστική κάλυψη, την αμοιβή υπεργολάβων την ενοικίαση εξοπλισμού και έξοδα που αφορούν στη συγκεκριμένη εργασία και ιβ) η πληρωμή των τιμολογίων γίνεται μέσα σε τριάντα (30) ημέρες από την ημερομηνία έκδοσής τους. Με βάση τον ανωτέρω, αποδεκτό από την εναγόμενη, τιμοκατάλογο της ενάγουσας, η αμοιβή και οι δαπάνες της για τις υπηρεσίες απορρύπανσης που προσέφερε, υπολογιζόμενες ανά ημέρα, αναφορικά με το προσωπικό, τα σκάφη, τον εξοπλισμό, τα απορροφητικά-αναλώσιμα υλικά κ.λ.π, ανέρχονται στο συνολικό ποσό των (248.700,00 + 96.000,00) 344.700,00 ευρώ και αναλύονται ως εξής: <u>1) Για την Τρίτη 19-7-2011 (1<sup>η</sup> ημέρα)</u>, παρασχέθηκε εργασία 11 ωρών (από 13.00 έως 24.00), η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 880,00 ευρώ, β) υπεύθυνος έργου, ποσό 660,00 ευρώ, γ) υπεύθυνος διοικητικών θεμάτων, ποσό 590,00 ευρώ, δ) υποστήριξη γραφείου, ποσό 400,00 ευρώ, ε) βοηθοί 4 άτομα Χ 400,00 ευρώ έκαστος, ποσό 1.600,00 ευρώ, στ) αποθηκάριος, ποσό 400,00 ευρώ, ζ) επικεφαλής τεχνικός, ποσό 630,00 ευρώ, η) τεχνικοί 5 άτομα Χ 530,00 ευρώ έκαστος, ποσό 2.650,00 ευρώ, θ) υπερωρίες 45 ωρών Χ 80,00 ευρώ/ώρα, ποσό 3.600,00 ευρώ, ήτοι συνολικά για το προσωπικό, ποσό 11.410,00 ευρώ, Β) Για τα σκάφη: α) λέμβος εργασίας, 2 Χ 630,00 ευρώ/λ., ποσό 1.260,00 ευρώ, β) ταχύπλοο σκάφος εργασίας – ρίψης φραγμάτων, ποσό 0 ευρώ, γ) αντιρρυπαντικά σκάφη Α 2, 18 ώρες Χ 800,00 ευρώ/ώρα, ποσό 14.400,00 ευρώ, ήτοι συνολικά για τα σκάφη, ποσό 15.660,00 ευρώ, Γ) Για τον εξοπλισμό: α) πλωτά φράγματα Flexi 110, ποσό 0 ευρώ, β) βυτιοφόρο όχημα αντιεκρηκτικού τύπου, ποσό 0 ευρώ, γ) όχημα υποστήριξης, 1 τεμ. Χ 160,00 ευρώ/τεμ, ποσό 160,00 ευρώ, 40 χλμ. Χ 0,5 ευρώ/χλμ., ποσό 20,00 ευρώ, ήτοι συνολικά για τον εξοπλισμό, ποσό 180,00 ευρώ, Δ) Για τα απορροφητικά – αναλώσιμα: α) απορροφητικά υλικά, σακκούλες, bigbags, ποσό 2.400,00 ευρώ, β) φόρμες μιας χρήσης, 8 τεμ. Χ 10,00 ευρώ/τεμ, ποσό 80,00 ευρώ, γ) γάντια, 12 τεμ. Χ 2,00 ευρώ/τεμ, ποσό 24,00 ευρώ, ήτοι συνολικά για τα απορροφητικά-αναλώσιμα, ποσό 2.504,00 ευρώ, Ε) Για διάφορα έξοδα: α) καθαρισμός εξοπλισμού, ποσό 0 ευρώ, β) επικοινωνιακά μέσα, ποσό 150,00 ευρώ, γ) σίτιση, 12 άτομα Χ 30,00 ευρώ/άτομο, ποσό 360,00 ευρώ, δ) μεταφορά εξοπλισμού, ποσό 0 ευρώ, ήτοι συνολικά για τα διάφορα έξοδα, ποσό 510,00 ευρώ και συνολικά για την 1<sup>η</sup> ημέρα, το ποσό των 30.264,00 ευρώ. <u>2) Για την Τετάρτη 20-7-2011 (2<sup>η</sup> ημέρα),</u> παρασχέθηκε εργασία 22 ωρών (από 00.00 έως 22.00),η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 880,00 ευρώ, β) υπεύθυνος έργου, ποσό 660,00 ευρώ, γ) υπεύθυνος διοικητικών θεμάτων, ποσό 590,00 ευρώ, δ) υποστήριξη γραφείου, ποσό 400,00 ευρώ, ε) βοηθοί 6 άτομα Χ 400,00 ευρώ έκαστος, ποσό 2.400,00 ευρώ, στ) αποθηκάριος, ποσό 400,00 ευρώ, ζ) επικεφαλής τεχνικός, ποσό 630,00 ευρώ, η) τεχνικοί 14 άτομα Χ 530,00 ευρώ έκαστος, ποσό 7.420,00 ευρώ, θ) υπερωρίες 84 ωρών Χ 80 ευρώ/ώρα, ποσό 6.720,00 ευρώ, ήτοι συνολικά για το προσωπικό, ποσό 20.100,00 ευρώ, Β) Για τα σκάφη: α) λέμβος εργασίας, 3 Χ 630,00 ευρώ/λ., ποσό 1.890,00 ευρώ, β) ταχύπλοο σκάφος εργασίας – ρίψης φραγμάτων, 15 ώρες χ 400,00 ευρώ/ώρα, ποσό 6.000,00 ευρώ, γ) αντιρρυπαντικά σκάφη Α2, 44 ώρες χ 800,00 ευρώ/ώρα, ποσό 35.200,00 ευρώ, ήτοι συνολικά για τα σκάφη, ποσό 43.090,00 ευρώ, Γ) Για τον εξοπλισμό: α) πλωτά φράγματα Flexi 110, ποσό 0 ευρώ, β) βυτιοφόρο όχημα αντιεκρηκτικού τύπου, 6 ώρες χ 200,00 ευρώ/ώρα, ποσό 1.200,00 ευρώ, γ) όχημα υποστήριξης, 3 τεμ. Χ 160,00 ευρώ/τεμ., ποσό 480,00 ευρώ, 120 χλμ. Χ 0,5 ευρώ/χλμ., ποσό 60,00 ευρώ, ήτοι συνολικά για τον εξοπλισμό, ποσό 1.740,00 ευρώ, Δ) Για τα απορροφητικά-αναλώσιμα: α) απορροφητικά υλικά, σακούλες, bigbags, ποσό 3.500,00 ευρώ, β) φόρμες μιας χρήσης, 27 τεμ. Χ 10,00 ευρώ/τεμ., ποσό 270,00 ευρώ, γ) γάντια 30 τεμ. Χ 2,00 ευρώ/τεμ., ποσό 60,00 ευρώ, ήτοι συνολικά για τα απορροφητικά-αναλώσιμα, ποσό 3.830,00 ευρώ, Ε) Για διάφορα έξοδα: α) καθαρισμός εξοπλισμού, ποσό 800,00 ευρώ, β) επικοινωνιακά μέσα, ποσό 300,00 ευρώ, γ) σίτιση, 25 άτομα Χ 30,00 ευρώ/άτομο, ποσό 750,00 ευρώ, δ) μεταφορά εξοπλισμού, ποσό 1.200,00 ευρώ, ήτοι συνολικά για τα διάφορα έξοδα, ποσό 3.050,00 ευρώ, και συνολικά για τη 2<sup>η</sup> ημέρα, το ποσό των 71.810 ευρώ. <u>3) Για την Πέμπτη 21-7-2011 (3<sup>η</sup> ημέρα),</u> παρασχέθηκε εργασία 15 ωρών (από 07.00 έως 22.00), η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 880,00 ευρώ, β) τεχνικός διευθυντής, ποσό 710,00 ευρώ, γ) υπεύθυνος έργου, ποσό 660,00 ευρώ, δ) υπεύθυνος διοικητικών θεμάτων, ποσό 590,00 ευρώ, ε) υποστήριξη γραφείου, ποσό 400,00 ευρώ, στ) βοηθοί 8 άτομα Χ 400,00 ευρώ έκαστος, ποσό 3.200,00 ευρώ, ζ) αποθηκάριος, ποσό 400,00 ευρώ, η) επικεφαλής τεχνικός, ποσό 630,00 ευρώ, θ) τεχνικοί 13 άτομα Χ 530,00 ευρώ έκαστος, ποσό 6.890,00 ευρώ, ι) υπερωρίες 70 ωρών Χ 80,00 ευρώ/ώρα, ποσό 5.600,00 ευρώ, ήτοι συνολικά για το προσωπικό, ποσό 19.960,00 ευρώ, Β) Για τα σκάφη: α) λέμβος εργασίας, 3 Χ 630,00 ευρώ/λ., ποσό 1.890,00 ευρώ, β) ταχύπλοο σκάφος εργασίας-ρίψης φραγμάτων, ποσό 1.800,00 ευρώ, γ) αντιρρυπαντικά σκάφη Α3 Χ 3.800,00 ευρώ/σκάφος, ποσό 11.400,00 ευρώ, ήτοι συνολικά για τα σκάφη, ποσό 15.090,00 ευρώ, Γ) Για τον εξοπλισμό: α) πλωτά φράγματα Flexi 110, 135μ. χ 9,00 ευρώ/μ., ποσό 1.215,00 ευρώ, β) βυτιοφόρο όχημα αντιεκρηκτικού τύπου, 2 τεμ. Χ 1.600,00 ευρώ/τεμ., ποσό 3.200,00 ευρώ, γ) γερανοφόρο φορτηγό όχημα, 1 τεμ. Χ 1.440,00 ευρώ/τεμ, ποσό 1.440,00 ευρώ, δ) όχημα υποστήριξης, 3 τεμ. Χ 160,00 ευρώ/τεμ, ποσό 480,00 ευρώ, 120 χλμ. Χ 0,5 ευρώ/χλμ., ποσό 60,00 ευρώ, ήτοι συνολικά για τον εξοπλισμό, ποσό 6.395,00 ευρώ, Δ) Για τα απορροφητικά-αναλώσιμα: α) απορροφητικά υλικά, σακούλες, bigbags, ποσό 1.200,00 ευρώ, β) φόρμες μιας χρήσης, 32 τεμ. Χ 10,00 ευρώ/τεμ, ποσό 320,00 ευρώ, γ) γάντια, 35 τεμ. Χ 2,00 ευρώ/τεμ, ποσό 70,00 ευρώ, ήτοι συνολικά για τα απορροφητικά-αναλώσιμα, ποσό 1.590,00 ευρώ, Ε) Για διάφορα έξοδα: α) καθαρισμός εξοπλισμού, ποσό 600,00 ευρώ, β) επικοινωνιακά μέσα, ποσό 250,00 ευρώ, γ) σίτιση, 27 άτομα Χ 30,00 ευρώ/άτομο, ποσό 810,00 ευρώ, δ) μεταφορά εξοπλισμού, ποσό 1.500,00 ευρώ, ήτοι συνολικά για τα διάφορα έξοδα, ποσό 3.160,00 ευρώ και συνολικά για την 3<sup>η</sup> ημέρα, το ποσό των 46.195,00 ευρώ. 4) <u>Για την Παρασκευή 22-7-2011 (4<sup>η</sup> ημέρα),</u> παρασχέθηκε εργασία 15 ωρών (από 07.00 έως 22.00), η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 880,00 ευρώ, β) τεχνικός διευθυντής, ποσό 710,00 ευρώ, γ) υπεύθυνος έργου, ποσό 660,00 ευρώ, δ) υπεύθυνος διοικητικών θεμάτων, ποσό 590,00 ευρώ, ε) υποστήριξη γραφείου, ποσό 400,00 ευρώ, στ) βοηθοί 4 άτομα Χ 400,00 ευρώ έκαστος, ποσό 1.600,00 ευρώ, ζ) αποθηκάριος, ποσό 400,00 ευρώ, η) επικεφαλής τεχνικός, ποσό 630,00 ευρώ, θ) τεχνικοί 13 άτομα Χ 530,00 ευρώ έκαστος, ποσό 6.890,00 ευρώ, ι) υπερωρίες 37 ωρών Χ 80,00 ευρώ/ώρα, ποσό 2.960,00 ευρώ, ήτοι συνολικά για το προσωπικό, ποσό 15.720,00 ευρώ, Β) Για τα σκάφη: α) λέμβος εργασίας, 3 Χ 630,00 ευρώ/λέμβο, ποσό 1.890,00 ευρώ, β) ταχύπλοο σκάφος εργασίας-ρίψης φραγμάτων, ποσό 1.800,00 ευρώ, γ) αντιρρυπαντικά σκάφη Α3 Χ 3.800,00 ευρώ/σκάφος, ποσό 11.400,00 ευρώ, ήτοι συνολικά για τα σκάφη, ποσό 15.090,00 ευρώ, Γ) Για τον εξοπλισμό: α) πλωτά φράγματα Flexi 110, 135μ. χ 9 ευρώ/μ., ποσό 1.215,00 ευρώ, β) βυτιοφόρο όχημα αντιεκρηκτικού τύπου, 2 τεμ. Χ 1.600,00 ευρώ/τεμ., ποσό 3.200,00 ευρώ, γ) γερανοφόρο φορτηγό όχημα, 1 τεμ. Χ 1.440,00 ευρώ/τεμ., ποσό 1.440,00 ευρώ, δ) όχημα υποστήριξης, 3 τεμ. Χ 160,00 ευρώ/τεμ., ποσό 480,00 ευρώ, 120 χλμ. Χ 0,5 ευρώ/χλμ, ποσό 60,00 ευρώ, ήτοι συνολικά για τον εξοπλισμό, ποσό 6.395,00 ευρώ, Δ) Για τα απορροφητικά-αναλώσιμα: α) απορροφητικά υλικά, σακούλες, bigbags, ποσό 3.100,00 ευρώ, β) φόρμες μιας χρήσης, 24 τεμ. Χ 10,00 ευρώ/τεμ., ποσό 240,00 ευρώ, γ) γάντια, 27 τεμ. Χ 2,00 ευρώ/τεμ, ποσό 54,00 ευρώ, ήτοι συνολικά για τα απορροφητικά-αναλώσιμα, ποσό 3.394,00 ευρώ, Ε) Για διάφορα έξοδα: α) καθαρισμός εξοπλισμού, ποσό 600,00 ευρώ, β) επικοινωνιακά μέσα, ποσό 300,00 ευρώ, γ) σίτιση, 27 άτομα Χ 30 ευρώ/άτομο, ποσό 810,00 ευρώ, δ) μεταφορά εξοπλισμού, ποσό 0 ευρώ, ήτοι συνολικά για τα διάφορα έξοδα, ποσό 1.710,00 ευρώ, και συνολικά για την 4<sup>η</sup> ημέρα, το ποσό των 42.309,00 ευρώ. <u>5) Για το Σάββατο 23-7-2011 (5<sup>η</sup> ημέρα),</u> παρασχέθηκε εργασία 14 ½&nbsp; ωρών (από 07.00 έως 21.30), η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 0 ευρώ, β) τεχνικός διευθυντής, ποσό 0 ευρώ, γ) υπεύθυνος έργου, ποσό 0 ευρώ, δ) υπεύθυνος διοικητικών θεμάτων, ποσό 590,00 ευρώ, ε) υποστήριξη γραφείου, ποσό 400,00 ευρώ, στ) βοηθοί 3 άτομα Χ 400,00 ευρώ έκαστος, ποσό 1.200,00 ευρώ, ζ) αποθηκάριος, ποσό 400,00 ευρώ, η) επικεφαλής τεχνικός, ποσό 630,00 ευρώ, θ) τεχνικοί 7 άτομα Χ 530,00 ευρώ έκαστος, ποσό 3.710,00 ευρώ, ι) υπερωρίες 35 ωρών Χ 80,00 ευρώ/ώρα, ποσό 2.800,00 ευρώ, ήτοι συνολικά για το προσωπικό, ποσό 9.730,00 ευρώ, Β) Για τα σκάφη: α) λέμβος εργασίας, 2 Χ 630,00 ευρώ/λ., ποσό 1.260,00 ευρώ, β) ταχύπλοο σκάφος εργασίας – ρίψης φραγμάτων, ποσό 1.800,00 ευρώ, γ) αντιρρυπαντικά σκάφη Α2 Χ 3.800,00 ευρώ/σκάφος, ποσό 7.600,00 ευρώ, ήτοι συνολικά για τα σκάφη, ποσό 10.660,00 ευρώ, Γ) Για τον εξοπλισμό: α) πλωτά φράγματα Flexi 110, 135μ. χ 9,00 ευρώ/μ., ποσό 0 ευρώ, β) μηχάνημα παραγωγής ατμού υψηλής πίεσης, 1 χ 950,00 ευρώ/τεμ, ποσό 950,00 ευρώ, γ) βυτιοφόρο όχημα αντιεκρηκτικού τύπου, 2 τεμ. Χ 1.600,00 ευρώ/τεμ., ποσό 3.200,00 ευρώ, δ) γερανοφόρο φορτηγό όχημα, 1 τεμ. Χ 1.440,00 ευρώ/τεμ, ποσό 1.440,00 ευρώ, ε) όχημα υποστήριξης, 2 τεμ. Χ 160,00 ευρώ/τεμ., ποσό 320,00 ευρώ, 80 χλμ. Χ 0,5 ευρώ/χλμ., ποσό 40,00 ευρώ, ήτοι συνολικά για τον εξοπλισμό, ποσό 5.950,00 ευρώ, Δ) Για τα απορροφητικά-αναλώσιμα: α) απορροφητικά υλικά, σακκούλες, bigbags, ποσό 2.300,00 ευρώ, β) φόρμες μιας χρήσης, 18 τεμ. Χ 10,00 ευρώ/τεμ., ποσό 180,00 ευρώ, γ) γάντια, 21 τεμ. Χ 2,00 ευρώ/τεμ., ποσό 42,00 ευρώ, ήτοι συνολικά για τα απορροφητικά-αναλώσιμα, ποσό 2.522,00 ευρώ, Ε) Για διάφορα έξοδα: α) καθαρισμός εξοπλισμού, ποσό 2.700,00 ευρώ, β) επικοινωνιακά μέσα, ποσό 200,00 ευρώ, γ) σίτιση, 12 άτομα Χ 30 ευρώ/άτομο, ποσό 360,00 ευρώ, δ) μεταφορά εξοπλισμού, ποσό 1.100,00 ευρώ, ήτοι συνολικά για τα διάφορα έξοδα, ποσό 4.360,00 ευρώ, και συνολικά για την 5<sup>η</sup> ημέρα, το ποσό των 33.222,00 ευρώ. Εξάλλου, αναφορικά με την απάντληση των πετρελαιοειδών καταλοίπων με βυτιοφόρο όχημα χρειάστηκαν έξι (6) ημέρες εργασίας από το προσωπικό της ενάγουσας, και συγκεκριμένα, στις 1-8-2011, 2-8-2011, 3-8-2011, 4-8-2011, 25-8-2011 και 31-8-2011, παρασχέθηκε εργασία 7 ωρών ημερησίως (από 07.00 έως 14.00), η οποία τιμολογήθηκε ως ακολούθως: Α) Για το προσωπικό: α) διευθυντής επιχειρήσεων, ποσό 0 ευρώ, β) τεχνικός διευθυντής, ποσό 0 ευρώ, γ) υπεύθυνος έργου, ποσό 0 ευρώ, δ) υπεύθυνος διοικητικών θεμάτων, ποσό 590,00 ευρώ, ε) υποστήριξη γραφείου, ποσό 0 ευρώ, στ) βοηθοί, ποσό 0 ευρώ, ζ) αποθηκάριος, ποσό 0 ευρώ, η) επικεφαλής τεχνικός, ποσό 0 ευρώ, θ) τεχνικοί 2 άτομα Χ 530,00 ευρώ έκαστος, ποσό 1.060,00 ευρώ, ι) υπερωρίες, ποσό 0 ευρώ, ήτοι συνολικά για το προσωπικό, ποσό 1.650,00 ευρώ, Β) Για τα σκάφη: α) λέμβος εργασίας, ποσό 0 ευρώ, β) ταχύπλοο σκάφος εργασίας-ρίψης φραγμάτων, ποσό 0 ευρώ, γ) αντιρρυπαντικά σκάφη Α, ποσό 0 ευρώ, ήτοι συνολικά για τα σκάφη, ποσό 0 ευρώ, Γ) Για τον εξοπλισμό: α) πλωτά φράγματα Flexi 110,00, ποσό 0 ευρώ, β) μηχάνημα παραγωγής ατμού υψηλής πίεσης, ποσό 0 ευρώ, γ) βυτιοφόρο όχημα αντιεκρηκτικού τύπου, 1 τεμ. Χ 1.600,00 ευρώ/τεμ, ποσό 1.600,00 ευρώ, δ) γερανοφόρο φορτηγό όχημα, ποσό 0 ευρώ, ε) όχημα υποστήριξης, ποσό 0 ευρώ, ήτοι συνολικά για τον εξοπλισμό, ποσό 1.600,00 ευρώ, Δ) Για τα απορροφητικά-αναλώσιμα: α) απορροφητικά υλικά, σακκούλες, bigbags, ποσό 500,00 ευρώ, β) φόρμες μιας χρήσης, ποσό 0 ευρώ, γ) γάντια, ποσό 0 ευρώ, ήτοι συνολικά για τα απορροφητικά-αναλώσιμα, ποσό 500,00 ευρώ, Ε) Για διάφορα έξοδα: α) καθαρισμός εξοπλισμού, ποσό 400,00 ευρώ, β) μεταφορά και τελική διάθεση καταλοίπων, με κόστος που εκκρεμεί, γ) σίτιση, ποσό 0 ευρώ, δ) μεταφορά εξοπλισμού, ποσό 0 ευρώ, ήτοι συνολικά για τα διάφορα έξοδα, ποσό 400,00 ευρώ, και συνολικά για έκαστη ημέρα εργασίας, ποσό 4.150,00 ευρώ και για τις έξι (6) ημέρες εργασίας στην απάντληση πετρελαιοειδών καταλοίπων με βυτιοφόρο όχημα, το συνολικό ποσό των 24.900 ευρώ, και ως εκ τούτου το γενικό σύνολο δαπάνης και οφειλόμενης αμοιβής της ενάγουσας για τις όλες ανωτέρω επιμέρους αντιρρυπαντικές εργασίες της προς την εναγομένη με σκοπό την απορρύπανση και την προστασία του θαλασσίου περιβάλλοντος, υπολογίζεται, με βάση το συμφωνηθέντα τιμοκατάλογό της, στο ποσό των 248.700,00 ευρώ πλέον Φ.Π.Α. 23%. Περαιτέρω, όπως ήδη έγινε μνεία, η ενάγουσα στις 1-8-2011, 2-8-2011, 3-8-2011, 4-8-2011, 25-8-2011 και 31-8-2011 προέβη σε μεταφορά με το βυτιοφόρο όχημα και σε διάθεση των πετρελαιοειδών καταλοίπων που είχαν συγκεντρωθεί στις μεταλλικές δεξαμενές των ναυπηγείων προς ειδική εγκατάσταση επεξεργασίας και τελικής διάθεσης αποβλήτων. Η συνολική δαπάνη της για την τελική διάθεση των ογδόντα (80) τόνων περισυλλεγέντων αποβλήτων και παραδοθέντων σε ειδικά εξουσιοδοτημένη εγκατάσταση επεξεργασίας ανέρχεται στο ποσό των 96.000,00 ευρώ, πλέον Φ.Π.Α. 23%, ποσό το οποίο είναι εύλογο και συνηθισμένο για τέτοιας μορφής και έκτασης εργασίες περισυλλογής και διάθεσης πετρελαιοειδών αποβλήτων, αλλά και σύμφωνο με το συμφωνηθέντα και γνωστό στον οικείο ναυτιλιακό και συναλλακτικό χώρο τιμοκατάλογο της ενάγουσας. Μετά την ολοκλήρωση των υπηρεσιών της και για την είσπραξη των δαπανών και της αμοιβής της η ενάγουσα απέστειλε στην εναγομένη δύο χρεωστικά σημειώματα, στις 5-9-2011, ποσού 248.700,00 ευρώ, πλέον Φ.Π.Α. 23% (ήτοι συνολικού ποσού 305.901,00 ευρώ) για τη δαπάνη της σχετικά με τις εργασίες της και στις 30-9-2011, ποσού 96.000,00 ευρώ, πλέον ΦΠΑ 23% (ήτοι συνολικού ποσού 118.080,00 ευρώ) για τη δαπάνη της σχετικά με την τελική διάθεση των αποβλήτων. Όμως τα παραπάνω χρεωστικά σημειώματα, συνολικού ποσού 423.981,00 ευρώ, περιλαμβανομένου του Φ.Π.Α, παραμένουν μέχρι σήμερα ανεξόφλητα, παρά τις επανειλημμένες οχλήσεις της ενάγουσας προς την εναγόμενη. Η τελευταία μάλιστα τα παρέλαβε χωρίς να εκφράσει αντιρρήσεις, επιφυλάξεις ή διαμαρτυρίες ως προς το είδος, τη φύση και την κοστολόγηση των άνω εργασιών, τον αριθμό των μελών του προσωπικού και των σκαφών, του είδους και της ποσότητας του εξοπλισμού και των απορροφητικών-αναλώσιμων υλικών και μέσων που χρησιμοποιήθηκαν, των ωρών και τη διάρκειας των εργασιών του προσωπικού της ενάγουσας και την τιμολόγησή τους, ενώ η μόνη δικαιολογία που προέβαλε για τη μη εξόφληση της σχετικής οφειλής της, ήταν ότι η δικιά της ασφάλεια δεν κάλυψε τελικά τη συγκεκριμένη απαίτηση και η ίδια δεν είχε δικά της χρήματα για να την εξοφλήσει (βλ.&nbsp; σχετικά την κατάθεση του μάρτυρα απόδειξης της ενάγουσας). Εδώ πρέπει βέβαια να σημειωθεί ότι, στην πορεία των συνεννοήσεων των &nbsp;αντιδίκων εταιριών για την πληρωμή της ενάγουσας για τις άνω υπηρεσίες που προσέφερε, οι υπεύθυνοι της ενάγουσας είχαν συμφωνήσει με τον πραγματογνώμονα της εναγομένης ότι, εφόσον η τελευταία ή οι ασφαλιστές της προχωρούσαν σε εξόφληση της ενάγουσας εντός 30 ημερών, η ενάγουσα θα χορηγούσε έκπτωση σε σχέση με τις αρχικές χρεώσεις της, το δε ύψος της αμοιβής της θα ανερχόταν μετά την έκπτωση στο ποσό των (263.000,00 ευρώ πλέον Φ.Π.Α. 23% 60.490,00 ευρώ) 323.490,00 ευρώ. Συναφώς μάλιστα εκδόθηκε το ………./30-1-2012 τιμολόγιο της ενάγουσας, αξίας 263.000,00 ευρώ, πλέον Φ.Π.Α. 23% 60.490,00 ευρώ και συνολικής αξίας 323.490,00 ευρώ, το οποίο ήταν πληρωτέο εντός προθεσμίας τριάντα ημερών από την έκδοσή του και συγκεκριμένα μέχρι την 29-2-2012. Ωστόσο, το τιμολόγιο αυτό δεν έγινε αποδεκτό ούτε πληρώθηκε από την εναγόμενη εντός της συμφωνηθείσας άνω προθεσμίας, με &nbsp;αποτέλεσμα, ενόψει του ότι παραλήπτρια και εκδότρια, με την προηγούμενη άνω συμφωνία τους, είχαν συμφωνήσει ότι αυτό δεν θα ίσχυε μετά την 29-2-2012 εάν μέχρι τότε δεν είχε πληρωθεί, έπαυσε αυτό έκτοτε να οφείλεται και η οφειλή της εναγομένης επανήλθε στο αρχικό ποσό των 423.981,00 ευρώ (περιλαμβανομένου Φ.Π.Α. 23%) που αναγράφεται στα παραπάνω από 5-9-2011 και 30-9-2011 χρεωστικά σημειώματα της ενάγουσας και υπολογίστηκε με βάση το συμφωνηθέντα τιμοκατάλογό της. Σημειωτέον ότι ο τιμοκατάλογος της ενάγουσας ήταν αναλυτικός, σαφής και εξειδικευμένος, όσον αφορά την απασχόληση του αναγκαίου προσωπικού και των σκαφών κατά την παροχή των εργασιών, τη χρήση του απαραίτητου εξοπλισμού (φράγματα, ελαιοσυλλέκτες, αντλίες, εξοπλισμός καθαρισμού, χημικών διασκορπιστικών, φορτηγών, μηχανημάτων και εργαλείων, αναλώσιμων και απορροφητικών κλπ.), τους προβλεπόμενους όρους και συνθήκες παροχής των υπηρεσιών της και την κοστολόγηση αυτών. Συνακόλουθα, το ως άνω αναλυόμενο συνολικό ποσό για αμοιβή και δαπάνες της ενάγουσας για τις άνω μορφής και έκτασης αντιρρυπαντικές εργασίες της στο θαλάσσιο περιβάλλον, κρίνεται, βάσει του άνω τιμοκαταλόγου της, που ήταν γνωστός στο ναυτιλιακό κόσμο της περιοχής, ως δίκαιο, εύλογο και ειθισμένο για το αντίστοιχο έργο στον αντίστοιχο τόπο και χρόνο. Περαιτέρω, η εναγόμενη ισχυρίστηκε πρωτόδικα και επαναφέρει τον ισχυρισμό της αυτό με σχετικό σκέλος του δεύτερου λόγου της έφεσής της, ότι οι εργασίες της ενάγουσας είναι υπερβολικές ως προς τα μέσα και το ανθρώπινο δυναμικό που απασχολήθηκε και ως προς τη χρονική διάρκεια απασχόλησης του ανθρωπίνου δυναμικού της. Ο άνω ισχυρισμός της κρίνεται απορριπτέος ως αόριστος, διότι η εναγόμενη δεν επικαλείται, κατά τρόπο ειδικό και σαφή, ποιά από τα λεπτομερώς αναφερόμενα στην αγωγή μέσα (πλωτά και χερσαία) και ποιούς από τους εργαζόμενους του προσωπικού της ενάγουσας θεωρεί ότι δεν απασχολήθηκαν στις εργασίες της απορρύπανσης του θαλασσίου και ευρύτερου περιβάλλοντος της ρυπανθείσας περιοχής και ποιές μέρες ή ώρες χρεώθηκαν εργασίες που δεν πραγματοποιήθηκαν. Σε κάθε περίπτωση ο άνω ισχυρισμός είναι απορριπτέος και ως αβάσιμος κατ’ ουσία, αφού η εκτέλεση των επικαλούμενων από την ενάγουσα εργασιών, με τα επικαλούμενα μέσα και ανθρώπινο δυναμικό και στον επικαλούμενο χρόνο, αποδεικνύεται α) από τις πλήρεις και σαφείς καταθέσεις των μαρτύρων της ενάγουσας . . και . ……, οι οποίοι καταθέτουν και βεβαιώνουν ενόρκως αντίστοιχα, μετά λόγου γνώσεως και από ιδίαν αντίληψη, για τα επίδικα ως άνω πραγματικά περιστατικά, αντλώντας τη γνώση τους από την άμεση εμπλοκή τους σε αυτά, καθώς ο μεν ………… ήταν χημικός μηχανικός, απασχολούμενος στο τμήμα αντιμετώπισης ρυπάνσεων της ενάγουσας Τ.Π.Π. κατά τον χρόνο που έλαβε χώρα το επίδικο συμβάν ρύπανσης, ο δε ……….. ήταν διευθυντής προστασίας θαλασσίου περιβάλλοντος στην ενάγουσα εταιρία, επίσης σε ευθύνη θέση και άμεσα εμπλεκόμενος στο επίμαχο περιστατικό της θαλάσσιας ρύπανσης και της αντιμετώπισής του, β) από το υπ’ αριθ. πρωτ. 316/2-2-2015 έγγραφο του Υπουργείου Ναυτιλίας και Αιγαίου/Κεντρικού Λιμεναρχείου Ελευσίνας&nbsp; / Τμήμα Π.ΘΑ.Π.), το οποίο περιγράφει &nbsp;συνοπτικά ανά ημέρα, είδος και μέσο τις εκτελεσθείσες εργασίες, χωρίς να αμφισβητείται από την εναγόμενη το περιεχόμενό του με τρόπο ειδικό και αιτιολογημένο, γ) από τα προσκομιζόμενα με επίκληση από την ενάγουσα από 19-7-2011, 20-7-2011, 21-7-2011 και 22-7-2011 έγγραφά της προς ενημέρωση της εναγομένης ή αναφοράς της προς την αρμόδια και εποπτεύουσα λιμενική αρχή της περιοχής (Κ.Λ.Ελευσίνας-Τ.Π.Θ.Π.) σχετικά με την εξέλιξη των καθημερινών απορρυπαντικών εργασιών που εκτελούσε και δ) από την παράλειψη της εναγομένης να εκφράσει κάποια επιφύλαξη ή αντίρρηση ή παράπονο για το είδος, τη φύση, την ποσότητα, την ποιότητα και την κοστολόγηση των εργασιών κατά τη διάρκεια εκτέλεσης του έργου της απορρύπανσης, αλλά και μετά το πέρας αυτού, όταν το παρέλαβε από την ενάγουσα, παρότι, καθ’ όλη τη διάρκειά του της γίνονταν συχνή ενημέρωση – αναφορά από την ενάγουσα για την εξέλιξη των παρεχομένων αντιρρυπαντικών υπηρεσιών, οι οποίες ελάμβαναν χώρα παρουσία και δικών της τεχνικών και των ασφαλιστών, ενώ αντίστοιχη ενημέρωση γίνονταν από την ενάγουσα και προς την άνω εποπτεύουσα λιμενική &nbsp;αρχή. Ανεξάρτητα δε από το εάν θεωρηθεί ή όχι ότι η εναγόμενη συνομολόγησε σιωπηρά το είδος, τη φύση, την ποσότητα, την ποιότητα και την κοστολόγηση των επικαλούμενων από την ενάγουσα εργασιών κατά τη διάρκεια εκτέλεσης του έργου της απορρύπανσης, με βάση τη μη εναντίωσή της μέχρι τη συζήτηση της αγωγής στον πρώτο βαθμό επί των σχετικών ισχυρισμών της ενάγουσας οι οποίοι προέκυπταν και από τα άνω χρεωστικά σημειώματα που της απεστάλησαν (βλ. σχετικά με τη συναγωγή, σύμφωνα με το άρθρο 261 του Κ.Πολ.Δ, ομολογίας του διαδίκου από την παράλειψη του να απαντήσει σε πραγματικούς ισχυρισμούς του αντιδίκου Α.Π. 1391/2010, Α.Π. 391/1992, Τ.Ν.Π. ΝΟΜΟΣ), και μόνον η μη εναντίωσή της επ’ αυτών για τόσο μεγάλο χρονικό διάστημα καταδεικνύει εναργώς, κατά την κρίση του Δικαστηρίου τούτου, την αβασιμότητα των άνω ισχυρισμών της, οι οποίοι στερούνται άλλωστε αποδεικτικής θεμελίωσης και για το λόγο αυτό οι σχετικές αιτιάσεις της, τις οποίες υπέβαλε πρωτόδικα και επαναφέρει με σχετικό σκέλος του δεύτερου λόγου της έφεσής της, πρέπει να απορριφθούν ως αβάσιμες. Περαιτέρω όμως, δεν αποδείχθηκε, ούτε άλλωστε η ενάγουσα επικαλείται, ότι έχει εκδώσει το απαιτούμενο φορολογικό παραστατικό για το συνολικό ποσό των 423.981,00 ευρώ που δικαιούται ως αμοιβή και δαπάνες της. Σημειωτέον ότι το υπ’ αριθ. ………/30-1-2012 τιμολόγιο παροχής υπηρεσιών της, συνολικής αξίας 323.490 ευρώ (περιλαμβανομένου Φ.Π.Α.), δεν ασκεί έννομη επιρροή στην κρινόμενη υπόθεση, &nbsp;αφού, σύμφωνα με όσα προεκτέθηκαν, δεν έγινε αποδεκτό και δεν εξοφλήθηκε από την εναγόμενη έως τις 29-2-2012, με αποτέλεσμα να παύσει έκτοτε να οφείλεται, κατά την προηγηθείσα ρητή συμφωνία των διαδίκων, χωρίς η έκδοσή του για το μειωμένο άνω ποσό αμοιβής, υπό την αίρεση της άμεσης εξόφλησής του (η οποία δεν πληρώθηκε στη συνέχεια), να δύναται να εκτιμηθεί ως αναγνώριση εκ μέρους της ενάγουσας ότι εξακολουθεί να της οφείλεται το μειωμένο αυτό ποσό. Γι’ αυτό ο δεύτερος λόγος έφεσης, κατά το σχετικό σκέλος του, με το οποίο η εναγόμενη υποστηρίζει τα αντίθετα, πρέπει να απορριφθεί ως αβάσιμος. Κατόπιν όλων αυτών, δεν έσφαλε η εκκαλούμενη απόφαση <strong>– </strong>η οποία δέχθηκε την αγωγή ως βάσιμη κατ’ ουσία κατά την κύρια βάση της από σύμβαση έργου και υποχρέωσε την εναγόμενη να καταβάλει στην ενάγουσα το συνολικό ποσό των 423.981,00 ευρώ (344.700,00 ευρώ + 79.281,00 ευρώ), υπό τον όρο της έκδοσης των σχετικών φορολογικών στοιχείων ως προς το επιμέρους ποσό των 79.281,00 ευρώ (το οποίο αντιστοιχεί σε αναλογούντα Φ.Π.Α. 23% επί του ποσού των 344.700,00 ευρώ), με το νόμιμο τόκο: α) ως προς το επιμέρους ποσό των 344.700,00 ευρώ, από την επομένη της επίδοσης της αγωγής και β) ως προς το επιμέρους ποσό των 79.281,00 ευρώ, από την έκδοση των σχετικών φορολογικών στοιχείων και την παράδοσή τους στην εναγομένη <strong>&nbsp;– </strong>καθώς ορθά ερμήνευσε και εφάρμοσε το νόμο και εκτίμησε τις αποδείξεις, όσα δε αντίθετα υποστηρίζονται από την εναγόμενη με το δεύτερο και τελευταίο λόγο της έφεσής της κρίνονται αβάσιμα και απορριπτέα, όπως και η έφεσή της στο σύνολό της. Τα δικαστικά έξοδα της εφεσίβλητης του παρόντος βαθμού δικαιοδοσίας, κατά παραδοχή του σχετικού νομίμου αιτήματός της, πρέπει να επιβληθούν σε βάρος της ηττηθείσας εκκαλούσας (άρθρα 106, 176, 183, 189 παρ. 1 και 191 παρ. 2 Κ.Πολ.Δ, 69 παρ. 1 Ν. 4194/2013 «Κώδικας Δικηγόρων»), κατά τα ειδικότερα οριζόμενα στο διατακτικό. Τέλος, εφόσον η έφεση απορρίπτεται, πρέπει, κατ’ άρθρο 495 παρ. 3 εδαφ. τελευτ. Κ.Πολ.Δ, όπως τροποποιήθηκε με το άρθρο τρίτο του άρθρου 1 του Ν.4335/2015, να διαταχθεί η εισαγωγή στο Δημόσιο Ταμείο του παραβόλου άσκησης έφεσης, ποσού εκατόν πενήντα (150,00) ευρώ, το οποίο καταβλήθηκε από την εκκαλούσα, όπως προκύπτει από το με κωδικό ………… e-παράβολο του Υπουργείου Οικονομικών και το αντίστοιχο ηλεκτρονικό αποδεικτικό πληρωμής, που προσαρτώνται στην έκθεση κατάθεσης της έφεσης.</p>
   <p><strong>ΓΙΑ ΤΟΥΣ ΛΟΓΟΥΣ ΑΥΤΟΥΣ</strong></p>
   <p>Δικάζει αντιμωλία των διαδίκων.</p>
   <p>Δέχεται τυπικά και απορρίπτει κατ’ ουσία την έφεση κατά της με αριθ. 4245/2018 οριστικής απόφασης του Πολυμελούς Πρωτοδικείου Πειραιά (Τακτική διαδικασία – Τμήμα Ναυτικών Διαφορών).</p>
   <p>Καταδικάζει την εκκαλούσα στην πληρωμή των δικαστικών εξόδων της εφεσίβλητης του παρόντος βαθμού δικαιοδοσίας, τα οποία ορίζει στο ποσό των εξακοσίων (600,00) ευρώ. Και</p>
   <p>Διατάσσει την εισαγωγή στο Δημόσιο Ταμείο του κατατεθέντος από την εκκαλούσα παραβόλου άσκησης έφεσης, ποσού εκατόν πενήντα (150,00) ευρώ, που αναφέρεται στο σκεπτικό.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Κρίθηκε, αποφασίστηκε στον Πειραιά στις <strong>19</strong><strong>–</strong><strong>9</strong><strong>-2019</strong></p>
   <p><strong>Η ΠΡΟΕΔΡΟΣ&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Η ΓΡΑΜΜΑΤΕΑΣ</strong></p>
   <p><strong>&nbsp;</strong></p>
   <p>Δημοσιεύθηκε δε στο ακροατήριο του παρόντος Δικαστηρίου, σε έκτακτη δημόσια συνεδρίαση αυτού, στις&nbsp; <strong>&nbsp;10 Οκτωβρίου&nbsp; 2019</strong>, με άλλη σύνθεση, λόγω προαγωγής και αναχωρήσεως του Εφέτη, Αθανασίου Θεοφάνη, &nbsp;αποτελουμένη από τους Δικαστές, &nbsp;Δήμητρα Τσουτσάνη, Πρόεδρο Εφετών, Μαρία Κωττάκη και Θεόκλητο Καρακατσάνη, Εφέτες, και με Γραμματέα τη Γεωργία Λογοθέτη, χωρίς την παρουσία των διαδίκων και των πληρεξουσίων τους δικηγόρων.</p>
   <p><strong>Η ΠΡΟΕΔΡΟΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Η ΓΡΑΜΜΑΤΕΑΣ</strong></p>
   <p><strong>&nbsp;</strong></p>
   <p><strong>&nbsp;</strong></p>
  </div><!-- .entry-content -->
 </article>
</div></div></div></body></html>