<html><body><h1>Αριθμός Απόφασης 257/2018</h1><br><br><div class="layout"><span id="author">marios<br/><span id="source">EfeteioPeiraia<br/>&nbsp;http://www.efeteio-peir.gr/<br/><span id="sourcelink">http://www.efeteio-peir.gr/wordpress/?p=3748<br/><div class="content"><div class="content-inner">
 <article id="post-3748" class="entry entry-single post-3748 post type-post status-publish format-standard hentry category-18 category-25">
  <h1 class="entry-title entry--item h2">Αριθμός Απόφασης 257/2018</h1>
  <div class="entry-content entry--item">
   <div class="printomatic pom-small-black " id="id4757" data-print_target="article"></div>
   <p style="text-align: center;"><strong>ΕΦΕΤΕΙΟΝ ΠΕΙΡΑΙΩΣ</strong></p>
   <p style="text-align: center;"><strong>Αριθμός αποφάσεως&nbsp;257/2018</strong></p>
   <p style="text-align: center;"><strong>ΤΟ ΕΦΕΤΕΙΟΝ ΠΕΙΡΑΙΩΣ&nbsp; </strong></p>
   <p>Αποτελούμενο από τους Δικαστές Αικατερίνη Νομικού, Πρόεδρο Εφετών,&nbsp; Μαρία Ευδαίμονος – Μέξα, Εφέτη και Παναγιώτη Χουζούρη, Εφέτη – Εισηγητή, και από την Γραμματέα Γ.Λ..</p>
   <p style="text-align: center;"><strong>ΜΕΛΕΤΗΣΕ ΤΗΝ ΔΙΚΟΓΡΑΦΙΑ</strong></p>
   <p style="text-align: center;"><strong>ΣΚΕΦΘΗΚΕ ΚΑΤΑ ΤΟΝ ΝΟΜΟ</strong></p>
   <p>Οι κρινόμενες εφέσεις (υπ’ αριθ. καταθ. ….. /14-12-2007 και …. /1-7-2009) αμφοτέρων των αντιδίκων πλευρών κατά της κατ’ αντιμωλίαν εκδοθείσης υπ’ αριθ. 4889 /2007 αποφάσεως τακτικής διαδικασίας του Πολυμελούς Πρωτοδικείου Πειραιώς έχει ασκηθεί, κατά τα άρθρα 144§1, 495§1, 511, 513§1περ.β και 518§2 ΚΠολΔ, νομοτύπως και εμπροθέσμως (προ πάσης επιδόσεως της εκκαλουμένης). Ωσαύτως και οι υπ’ αριθ. καταθ. …. /5-10-2015 πρόσθετοι λόγοι επί της πρώτης ως άνω εφέσεως έχουν ασκηθεί νομοτύπως και εμπροθέσμως (άρθρο 520§2 ΚΠολΔ). Κρίνονται, επομένως, τυπικώς δεκτές οι εφέσεις (μετά των προσθέτων λόγων επί της πρώτης εξ αυτών) και πρέπει να ερευνηθούν περαιτέρω ως προς το παραδεκτόν και το νόμω και ουσία βάσιμο των κατ’ ιδίαν λόγων εφέσεων (άρθρο 533§1 ΚΠολΔ).</p>
   <p>Διά της υπ’ αριθ. καταθ. …… /21-11-1995 αγωγής ενώπιον του Πολυμελούς Πρωτοδικείου Πειραιώς η ενάγουσα ισχυρίσθη τα ακόλουθα: α) ότι κατά τους διά της αγωγής αναφερομένους τόπο και χρόνο ο πρώτος εναγόμενος και η δευτέρα εναγομένη, οι οποίοι τυγχάνουν κατ’ ισομοιρίαν ιδιοκτήτες ακινήτου ομόρου προς την επαρκώς περιγραφομένη διώροφη οικία της, εξεκίνησαν εργασίες κατεδαφίσεως του εν επαφή προς την διώροφη οικία της ιδίας κειμένου παλαιού διωρόφου κτίσματος αυτών και ακολούθως εκσκαφής επί των θεμελίων προς τον σκοπόν ανεγέρσεως πολυωρόφου οικοδομής, β) ότι επιβλέποντες μηχανικοί των ως άνω εργασιών ήσαν ο τρίτος εναγόμενος και η τετάρτη εναγομένη και ότι οι ως άνω εργασίες διηνεργήθησαν υπό των πέμπτου και έκτου εναγομένων εργολάβων και ότι άπαντες ήσαν προστηθέντες των πρώτου και δευτέρας εναγομένων, γ) ότι εξ υπαιτιότητος των αντιδίκων η κατεδάφισις του παλαιού διωρόφου κτίσματος του ομόρου οικοπέδου των πρώτου και δευτέρας εναγομένων έγινε άνευ του ενδεδειγμένου τρόπου κατά παράβασιν των ισχυόντων κανονισμών και των κανόνων της επιστήμης και της τέχνης, δ) ότι εξ αιτίας της ως άνω παρανόμου και υπαιτίου πράξεως των εναγομένων προεκλήθησαν οι διά της αγωγής περιγραφόμενες ζημίες επί του ιδιοκτήτου ακινήτου της, ε) ότι προς αποκατάστασιν των ως άνω ζημιών απαιτείται χρηματικό ποσό 23.849.874 δραχμών (ή 69.992,29 ευρώ), στ) ότι και μετά την επισκευή η διώροφη οικία της αναμένεται να εμφανίζει μη αποκαταστάσιμη μόνιμη βλάβη, εξ αιτίας της οποίας η εμπορική αξία της εμειώθη κατά χρηματικό ύψος 5.000.000 δραχμών (ή 14.673,51 ευρώ) και ζ) ότι από την εις βάρος της αδικοπραξία των αντιδίκων αυτής έχει υποστεί ηθική βλάβη, διά την χρηματική ικανοποίηση της οποίας είναι εύλογο το χρηματικό ποσό των 3.000.000 δραχμών (ή 8.804,11 ευρώ). Εζήτησε διά την προαναφερομένη αιτία να υποχρεωθούν οι εναγόμενοι να καταβάλουν εις ολόκληρον προς αυτή χρηματικό ποσό 31.849.874 δραχμών (ή 93.469,92 ευρώ) νομιμοτόκως από της επιδόσεως της αγωγής. Επί της ως άνω αγωγής εξεδόθησαν αρχικώς η υπ’ αριθ. 241 /1997 μη οριστική (προδικαστική) απόφαση τακτικής διαδικασίας του Πολυμελούς Πρωτοδικείου Πειραιώς και ακολούθως (μετ’ απόδειξιν) η υπ’ αριθ. 4889 /2007 απόφαση της αυτής διαδικασίας του ιδίου ως άνω Δικαστηρίου, διά της οποίας η αγωγή έγινε εν μέρει δεκτή. Κατά της αποφάσεως αυτής παραπονούνται αμφότερες οι αντίδικες πλευρές, οι οποίες διά λόγους αναγομένους σε πλημμελή εκτίμησιν των αποδείξεων, ζητούν (μετ’ εξαφάνισιν της εκκαλουμένης αναφορικώς προς το δυσμενές δι’ εκατέραν πλευράν μέρος αυτής) οι μέν εκκαλούντες της πρώτης ως άνω εφέσεως την ολική απόρριψη της αγωγής, η δέ εκκαλούσα της δευτέρας ως άνω εφέσεως την ολική ουσιαστική παραδοχή της αγωγής.</p>
   <p>Από τις ένορκες καταθέσεις των εκατέρωθεν εξετασθέντων μαρτύρων, οι οποίες εμπεριέχονται στην υπ’ αριθ. … /2005 έκθεση του Εισηγητή Δικαστή του Πολυμελούς Πρωτοδικείου Πειραιώς, και από τα έγγραφα, τα οποία νομίμως επικαλούνται και προσκομίζουν οι διάδικοι, αποδεικνύονται τα ακόλουθα: η ενάγουσα τυγχάνει ιδιοκτήτρια μιάς παλαιάς διωρόφου οικίας, η οποία ευρίσκεται επί της οδού …….. κατά την περιοχήν Προφήτου Ηλιού Καστέλλας της πόλεως Πειραιώς νομού Αττικής. Το ως άνω ακίνητο μετά της παλαιάς διωρόφου οικίας περιήλθε εις την κυριότητα της εναγούσης εξ αγοράς από την μέχρι τότε αποκλειστική κυρία …….. δυνάμει του υπ’ αριθ. … /1990 αγοραπωλητηρίου και μεταβιβαστικού κυριότητος συμβολαίου της Συμβολαιογράφου Αθηνών … ., το οποίο έχει μεταγραφεί στα βιβλία μεταγραφών του Υποθηκοφυλακείου Πειραιώς (ΤΜ: … – ΑΑ: ….). Στο ως άνω συμβόλαιο έχει επισυναφθεί το τοπογραφικό διάγραμμα του τοπογράφου μηχανικού ……… Η άμεσος δικαιοπάροχος της εναγούσης είχε καταστεί κυρία του ακινήτου εξ αδιατιμήτου προικός παρά των μητρός και ετεροθαλούς αδελφού αυτής αντιστοίχως …….. (πρώην χήρας ……) και …….. δυνάμει του υπ’ αριθ. ….. /17-10-1946 προικοσυμφώνου συμβολαίου του Συμβολαιογράφου Πειραιώς …….., το οποίο έχει μεταγραφεί στα βιβλία μεταγραφών του ως άνω Υποθηκοφυλακείου (ΤΜ: … – ΑΑ: …). Όπως επισημαίνεται διά της -και κατωτέρω αναλυτικώτερον αναφερομένης- υπ’ αριθ. πρωτ. … /7-3-1995 εκθέσεως εξωδίκου πραγματογνωμοσύνης (κατ’ άρθρον 2§1 ΠΔ 10 /16-1-1935) του πολιτικού μηχανικού ……….., κατά τον χρόνο συντάξεως του προγενεστέρου τίτλου κτήσεως το κτίσμα του οικοπέδου της εναγούσης περιεγράφετο ως οικία εκ δωματίων τεσσάρων, μαγειρείου, αποχωρητηρίου και στέρνας. Ήτοι, κατά το έτος 1946 εντός του οικοπέδου υπήρχε μόνον η προπεριγραφείσα ισόγειος οικία και δεν είχε ανεγερθεί ακόμη ο πρώτος υπέρ το ισόγειον όροφος. Το ισόγειο τούτο συγκρότημα τεσσάρων σύν ενός δωματίων μετά μικρού υπογείου και δεξαμενής είχε επικεραμωμένη ξύλινη στέγη εδραζομένη σε φέρουσες τοιχοποιίες (αργολιθοδομές και οπτοπλινθοδομές). Οι συνοριακοί προς τα ένθεν κακείθεν όμορα οικήματα τοίχοι ήσαν μεσότοιχοι και εφ’ όλου του (εκ 17,50 μέτρων περίπου) μήκους αυτών εδράζοντο τα οριζόντια φέροντα στοιχεία του παλαιού οικήματος του οικοπέδου επί της οδού … αριθ. …. (προς δυσμάς) και του οικήματος του οικοπέδου επί της οδού …. αριθ. … (προς ανατολάς). Κατά το έτος 1960 δυνάμει οικοδομικής αδείας εκδοθείσης επί τη βάσει του από 23-3-1960 τοπογραφικού του πολιτικού μηχανικού ……… έγινε αντικατάσταση στέγης ισογείου και προσθήκη πρώτου ορόφου μετά μικρού δώματος και απολήξεως κλιμακοστασίου με στήριξη σε νέα φέροντα κατακόρυφα και οριζόντια στοιχεία ωπλισμένου σκυροδέματος. Αντιστοίχως διά της -ωσαύτως κατωτέρω αναλυτικώτερον αναφερομένης- από 27-4-1994 εκθέσεως ιδιωτικής αυτοψίας του πολιτικού μηχανικού ……. αναφέρεται ότι η οικοδομή της εναγούσης υφίσταται ως διώροφη κατασκευή από τριακονταετίας, ενώ ο ισόγειος όροφος αυτής χρονολογείται από εξηκονταετίας περίπου. Ειδικώτερον η άνω οικοδομή έχει φέροντα οργανισμό από οπλισμένο&nbsp; σκυρόδεμα, ενώ κατά ορισμένες θέσεις υπάρχει και φέρουσα τοιχοποιία. Οι τοιχοποιίες πληρώσεως είναι πλινθοδομές και κατά τα λοιπά αποτελεί συμβατική κατασκευή. Ο φέρων οργανισμός του κτιρίου κατεσκευάσθη κατά την φάση της καθ’ ύψος προσθήκης ορόφου επί του προϋπάρχοντος ισογείου, το οποίον αποτελούσε μονώροφη κατασκευή μετά στέγης επί φερούσης τοιχοποιίας. Δηλαδή διά της τοποθετήσεως κατακορύφων φερόντων στοιχείων (στύλων) εις τις κατάλληλες θέσεις κατεσκευάσθη σκελετός οπλισμένου σκυροδέματος μετά διαμορφώσεως πλακών οροφής ισογείου και πρώτου ορόφων. Από δέ την γενική εικόνα της οικοδομής και δή από τις υπάρχουσες αναμονές οπλισμών στύλων εις το δώμα και σε άλλα μέρη εκτιμάται ότι πρόκειται περί καλής οικοδομικής κατασκευής, λαμβανομένου υπ’ όψιν και του χρόνου κατασκευής της. Εντός του πρώτου διμήνου του έτους 1994 ο πρώτος εναγόμενος και η δευτέρα εναγομένη (από του έτους 1992 αποκλειστικοί συγκύριοι του -προς δυσμάς εν σχέσει προς την παλαιά διώροφη οικία της εναγούσης- ομόρου παλαιού διωρόφου οικήματος επί της γωνίας της οδού ……. αριθ. … και παρόδου …) έλαβαν τις υπ’ αριθ. … /13-1-1994 και … /1-2-1994&nbsp; άδειες της Διευθύνσεως Πολεοδομίας του Δήμου Πειραιώς, διά της πρώτης εκ των οποίων ενεκρίθη η κατεδάφιση του παλαιού διωρόφου οικήματος και διά της δευτέρας εκ των οποίων ηδειοδοτήθη η ανέγερση νέας διωρόφου οικοδομής μεθ’ υπογείου επί του ως άνω ιδιοκτήτου οικοπέδου αυτών (επί της πρώτης εξ αυτών υφίσταται η από 5-3-1994 θεώρηση του αρμοδίου αρχιφύλακος του Δ΄ Αστυνομικού Τμήματος Πειραιώς περί εγκρίσεως ενάρξεως των εργασιών κατεδαφίσεως). Ακολούθως, την 9<sup>η</sup> Μαρτίου 1994 οι ως άνω διάδικοι άρχισαν τις εργασίες κατεδαφίσεως του προαναφερθέντος παλαιού διωρόφου κτίσματος του οικοπέδου αυτών. Όμως, την 15<sup>η</sup> Μαρτίου 1994 κατόπιν διαμαρτυριών και αιτήματος της εναγούσης εστάλη από το Δ΄ Αστυνομικό Τμήμα Πειραιώς το υπ’ αριθ. . /15-3-1994 (υπ’ αριθ. πρωτ. …. /15-3-1994 εισερχόμενο) σήμα προς το Τμήμα Αυθαιρέτων της Διευθύνσεως Πολεοδομίας Πειραιώς, διά του οποίου εζητήθη η διενέργεια αυτοψίας εις την διώροφη οικία της εναγούσης (επί της οδού … αριθ. …), διά τον λόγον ότι η ως άνω ιδιοκτήτρια παρηπονέθη διά ρωγμές από την έναρξη των εργασιών κατεδαφίσεως του παλαιού διωρόφου κτίσματος των πρώτης και δευτέρας εναγομένων επί του αριθμού … της ιδίας οδού. Την 18<sup>η</sup> Μαρτίου 1994 διηνεργήθη πολεοδομική αυτοψία, επί τη βάσει της οποίας συνετάγη η υπ’ αριθ. πρωτ. …… /18-3-1994 έκθεση του Προϊσταμένου του Τμήματος Αυθαιρέτων της Διευθύνσεως Πολεοδομίας του Δήμου Πειραιώς, διά της οποίας διεπιστώθησαν εργασίες κατεδαφίσεως στο ακίνητο επί της οδού …. αριθ. …. (εσφαλμένως έχει αναγραφεί …) και έγινε σύσταση προς τους ιδιοκτήτες και εργολάβο να τηρήσουν όλα τα απαραίτητα μέτρα προστασίας των ομόρων κατοικιών. Εκ δέ της συνεχίσεως των εργασιών κατεδαφίσεως του παλαιού διωρόφου κτίσματος εντός του ομόρου ακινήτου των πρώτου και δευτέρας εναγομένων, προεκλήθησαν υλικές ζημίες εις την ανατολικώς όμορη παλαιά διώροφη οικία της εναγούσης. Διά τούτο η ως άνω διάδικος εζήτησε από τον πολιτικό μηχανικό …… την διενέργεια επισκοπήσεως και ελέγχου του ακινήτου της προς διαπίστωση αυτών και την σύνταξη εκθέσεως περί των διαπιστώσεών του. Την 25<sup>ην </sup>Απριλίου 1994 ο ως άνω πολιτικός μηχανικός διενήργησε ιδιωτική αυτοψία επί της παλαιάς διωρόφου οικίας της εναγούσης και συνέταξε την από 27-4-1994 έκθεση ιδιωτικής αυτοψίας, εντός του πλαισίου της οποίας διεπίστωσε ότι κατά τον χρόνο συντάξεώς της είχε διενεργηθεί σχεδόν ολόκληρη η εκσκαφή κατά το σύνολο της κατόψεως της υπό ανέγερσιν οικοδομής διά της δημιουργίας ενιαίου επιπέδου θεμελιώσεως, το οποίο ευρίσκετο σε στάθμη χαμηλοτέρα κατά 2,50 μέτρα από την κατωτέρα στάθμη του πεζοδρομίου στο πρόσωπο του οικοπέδου επί της οδού …… Αναφορικώς προς την πλευρά, η οποία εφήπτετο της διώροφης οικίας της εναγούσης, η εκσκαφή είχε γίνει κατακορύφως και εν επαφή προς την προϋπάρχουσα παλαιά μεσοτοιχία (λιθοδομή) κατά το εμπρόσθιο τμήμα της ως άνω πλευράς και εν επαφή προς το κοινό όριο κατά το οπίσθιο τμήμα της ως άνω πλευράς, ενώ κατά το ενδιάμεσο τμήμα του κοινού ορίου των δύο οικοπέδων είχε αφεθεί μη σκαμμένο τμήμα γαιών, το οποίο προωρίζετο να αφαιρεθεί σε δευτερογενή φάση σκυροδετήσεως. Της εκσκαφής είχε προηγηθεί η κατεδάφιση της προϋπαρχούσης παλαιάς οικοδομής του οικοπέδου των πρώτου και δευτέρας εναγομένων, ενώ μέχρι την ημέρα συντελέσεως της ιδιωτικής αυτοψίας δεν είχε διενεργηθεί οποιαδήποτε εργασία σκυροδετήσεως. Από την κατ’ εκείνο τον χρόνο εξέταση της οικοδομής της εναγούσης εν συνδυασμώ προς τις διενεργηθείσες εργασίες εντός του ομόρου ακινήτου των πρώτου και δευτέρας εναγομένων ο ως άνω πολιτικός μηχανικός προέβη στις ακόλουθες διαπιστώσεις αναφορικώς προς τα προβλήματα και τις αιτίες προκλήσεως αυτών επί της παλαιάς διώροφης οικοδομής της εναγούσης: α) επί της τοιχοποιίας της προσόψεως της οικοδομής της εναγούσης (τόσο στον ισόγειο όσον και στον πρώτον όροφο) υπάρχουν ρηγματώσεις, οι οποίες έχουν ως αφετηρία ή πέρατα τις ποδιές και τις οριζόντιες δοκούς («πρέκια») των ανοιγμάτων της προσόψεως του κτιρίου και προεκλήθησαν από τις καταπονήσεις και τους κραδασμούς του κτιρίου από τις προηγηθείσες εργασίες κατεδαφίσεως του προϋπάρχοντος γειτονικού κτιρίου των πρώτης και δευτέρας εναγομένων και τις επόμενες εργασίες εκσκαφής του εδάφους του οικοπέδου. Δηλαδή από τις προαναφερόμενες εργασίες υπήρχαν μεγάλες δυναμικές καταπονήσεις, οι οποίες είχαν ως συνέπεια την εμφανισθείσα αποδιοργάνωση της συνεχείας της τοιχοποιίας διά της εμφανίσεως ρηγματώσεων. Επειδή μάλιστα ο φέρων οργανισμός του κτιρίου ήτο εύκαμπτος, οι δυναμικές καταπονήσεις επ’ αυτού επέφεραν παραμορφώσεις άγουσες στις ρηγματώσεις της τοιχοποιίας πληρώσεως. Εις δέ το ισόγειο του κτιρίου, όπου πέραν των τοίχων πληρώσεως υπήρχαν και φέρουσες τοιχοποιίες, οι ρηγματώσεις επί της ισογείου φερούσης τοιχοποιίας επηρέασαν αμέσως την φέρουσα ικανότητα του κτιρίου, ενώ εκ της εκτάσεως και της κατευθύνσεως των ρηγματώσεων της προσόψεως εξετιμήθη ως ιδιαιτέρως πιθανή η ύπαρξη σημαντικής διαφορικής καθιζήσεως κατά την δεξιά (δυτική) πλευρά της προσόψεως ένεκα των εργασιών της γειτονικής εκσκαφής, β) κατά την περιοχή της προσόψεως την ευρισκομένη προς την πλευρά του (προς δυσμάς) γειτονικού σκάμματος και ιδιαιτέρως εις τον πρώτο όροφο υπάρχει εντόνως ρηγματωμένη περιοχή εξ αιτίας μη ορθών εργασιών κατά την προσπάθεια καθαιρέσεως εγκαρσίου τμήματος της υπαρχούσης παλαιάς μεσοτοιχίας (λιθοδομής), ειδικώτερον δέ κατά τις εργασίες τοπικής καθαιρέσεως διά αεροσυμπιεστού προεκλήθη σημαντική βλάβη εις την οικοδομή διά της καθαιρέσεως τμήματος τοιχοποιίας πέραν της μεσοτοιχίας κατά την γωνία του κτιρίου. Κατόπιν επιμόνων διαμαρτυριών της εναγούσης το συγκεκριμένο τμήμα συνεπληρώθη εκ των υστέρων, πλήν, όμως, εξ αιτίας των συγκεκριμένων τοπικών ενεργειών καθαιρέσεως των γενομένων άνευ φροντίδος προς εξασφάλιση της (γειτονικής προς την καθαιρεθείσα) οικοδομής (της εναγούσης) προεκλήθησαν σημαντικές ρηγματώσεις (κυρίως οριζόντιες) κατά την αντίστοιχη περιοχή του πρώτου ορόφου. Οι ρηγματώσεις αυτές εξετιμήθησαν ιδιαιτέρως σημαντικές, επειδή εις την συγκεκριμένη θέση υπάρχει κατακόρυφο φέρον στοιχείο και δή στοιχείο φερούσης πλινθοδομής, στο οποίο έχει επέλθει πολύ σοβαρή βλάβη από τις καταπονήσεις εκ των προαναφερομένων εργασιών και συνακολούθως έχει επέλθει σημαντική μείωση της φερούσης ικανότητος του κτιρίου και χρειάζεται να γίνει περαιτέρω διερεύνηση του μεγέθους της ζημίας και μελέτη διά τις απαραίτητες εργασίες ουσιαστικής αποκαταστάσεως, γ) εις το εσωτερικό της οικοδομής της εναγούσης και δή κατά την (δυτική) πλευρά του κοινού ορίου αυτής μετά του γειτονικού σκάμματος υπάρχουν πλήθος ρηγματώσεων επί των τοιχοποιιών πληρώσεως. Ιδιαιτέρως ενετοπίσθησαν πολλά σημεία, όπου οι ρωγμές υποδηλούν τον επελθόντα διαχωρισμό μεταξύ του σκελετού του οπλισμένου σκυροδέματος και της τοιχοποιίας εξ αιτίας των δυναμικών καταπονήσεων του κτιρίου από την επίμονη εκσκαφή εντός του γειτονικού σκάμματος εν επαφή προς το κοινό όριο των δύο ακινήτων διά χρήσεως μηχανήματος σφύρας και σε στάθμη χαμηλοτέρα της θεμελιώσεως του κτιρίου της εναγούσης. Ωσαύτως είναι πολύ πιθανόν να έχουν προκληθεί σημαντικές διαφορικές καθιζήσεις στα αντίστοιχα πέδιλα του κτιρίου εξ αιτίας των προαναφερομένων εργασιών εκσκαφής εν επαφή προς το κοινό όριο των δύο ακινήτων. Οι προαναφερθείσες ρηγματώσεις υπάρχουν ιδιαιτέρως εντός των πρώτου και δευτέρου εμπροσθίων δωματίων της δυτικής πλευράς του πρώτου ορόφου και εντός του αντιστοίχου οπισθίου τμήματος,&nbsp; όπου εμφανίζονται ιδιαιτέρως εντός του μικρού φωταγωγού παρά το κοινό όριο (υφίσταται διαχωρισμός τοιχοποιίας από στύλο), δ) βάσει προφορικής ενημερώσεως της εναγούσης αλλά και διά ιδίας επισκοπήσεως των αποτυπωμάτων της εκσκαφής στα βραχώδη και ημιβραχώδη πρανή εξετιμήθη υπό του συντάκτου της ως άνω ιδιωτικής εκθέσεως ότι διά την εκσκαφή του εδάφους και υπεδάφους του σκάμματος, το οποίο εν μέρει μόνον ήτο γαιώδες αλλά κυρίως βραχώδες και ημιβραχώδες, εχρησιμοποιήθησαν αποκλειστικώς μηχανήματα σφύρας και εκσκαφέως ακόμη και κατά τα σημεία επαφής προς το κοινό όριο των δύο ιδιοκτησιών μετά εντόνων σημείων αποσαθρώσεως – διαβρώσεως. Επεσημάνθη δέ ότι η χρήση της σφύρας έδει να περιορισθεί εντός του σκάμματος εις απόστασιν από του κοινού ορίου προς διασφάλισιν της εξ ανατολών ομόρου προς το σκάμμα οικοδομής της εναγούσης, πολλώ μάλλον καθ’ όσον το βάθος εκσκαφής του σκάμματος ήτο βαθύτερο της στάθμης θεμελιώσεως της οικοδομής της εναγούσης κατά 1,50 μέτρο. Εξ αιτίας δέ της&nbsp; εκτεταμένης και επίμονης χρήσεως σφύρας (αντί της ενδεδειγμένης χρήσεως αεροσυμπιεστού χειρός) διά το σπάσιμο&nbsp; βραχωδών τμημάτων του υπεδάφους κατά το όριο των δύο ιδιοκτησιών προεξενήθησαν οι προπεριγραφείσες ζημίες εις την οικοδομή της εναγούσης από τις δονήσεις και της δυναμικές καταπονήσεις και ε) κατά την μεσαία περιοχή του κοινού ορίου των ιδιοκτησιών των ως άνω αντιδίκων είχε (κατ’ εκείνο τον χρόνο) παραμείνει άσκαπτο τμήμα υπεδάφους, το οποίο αποτελείται από γαιώδες κυρίως υλικό και το οποίο, αν και εμφανίζεται να ανταποκρίνεται στις αντίστοιχες απαιτήσεις διά την φυσική&nbsp; αντιστήριξη των θεμελίων της οικοδομής της εναγούσης, τούτο εν τοις πράγμασι δεν συμβαίνει, διότι καθ’ όλο το πλάτος του εν λόγω τμήματος έχει γίνει διά της σφύρας υποσκαφή της βάσεως αυτού, όπου υπήρχε σκληρό (ημιβραχώδες) υλικό, και εν συνεχεία έχει τοποθετηθεί προϊόν εκσκαφής προς τον σκοπόν αποκρύψεως της μη ενδεδειγμένης τοιαύτης ενεργείας. Εξ αυτού καθίσταται σημαντικώς αδύναμο το άσκαπτο τούτο τμήμα διά την επιτέλεση του λειτουργικού σκοπού στηρίξεως της ομόρου οικοδομής. Εξετιμήθη δέ υπό του ως άνω πολιτικού μηχανικού ότι τυγχάνει εμφανής η διά οικονομικούς αποκλειστικώς λόγους προσπάθεια χρησιμοποιήσεως μόνον σφύρας σε όλην την επιφάνεια του σκάμματος, ώστε κατά την δευτερογενή φάση της σκυροδετήσεως να γίνει εύκολη η διά εκσκαφέως καθαίρεση του «φαινομενικώς ασκάπτου» τούτου ενδιαμέσου τμήματος κατά το κοινό όριο των ιδιοκτησιών. Ακολούθως εγνωμοδοτήθη αφ’ ενός ότι οι -λόγω μη τηρήσεως των ενδεδειγμένων από τους ισχύοντες κανονισμούς μέτρων εκσκαφής- προκληθείσες ζημίες εις την όμορη προς το σκάμμα οικοδομή της εναγούσης έπρεπε να αποκατασταθούν αμέσως και αφ’ ετέρου ότι έπρεπε να ληφθούν τα αναγκαία μέτρα, ώστε κατά την συνέχιση των εργασιών εντός του οικοπέδου των πρώτου και δευτέρας εναγομένων να μην προξενηθούν περαιτέρω ζημίες εις την προαναφερομένη παλαιά διώροφη οικία της εναγούσης.&nbsp; Μετά ταύτα, την 9<sup>η</sup> Μαΐου 1994 η ενάγουσα κατέθεσε στο Τμήμα Επικινδύνων του Πολεοδομικού Γραφείου Πειραιώς την υπ’ αριθ. πρωτ. εισερχ. ….. /9-5-1994 αίτηση, διά της οποίας, αφού υπενθύμισε την προηγηθείσα από 15-3-1994 αίτησή της διά διενέργεια αυτοψίας και εξέφρασε παράπονα διά τον περιορισμό των διενεργησάντων την προγενεστέρα (από 18-3-1994) αυτοψία πολεοδομικών υπαλλήλων εις την υποβολή συστάσεων προς τους αντιδίκους ομόρους ιδιοκτήτες άνευ, όμως, καταγραφής των κατά την αυτοψία γενομένων διαπιστώσεων περί του είδους και της εκτάσεως της ζημίας εις την οικοδομή της ιδίας και άνευ επιβολής ουδεμιάς κυρώσεως εις βάρος των αντιδίκων ιδιοκτητών και εργολάβων, εν συνεχεία επεσήμανε ότι λόγω της τοιαύτης αδρανείας των πολεοδομικών υπαλλήλων ηναγκάσθη να αναθέσει εις ιδιώτην (πολιτικό μηχανικό ………) την σύνταξη της αμέσως ως άνω αναφερομένης (από 27-4-1994) τεχνικής εκθέσεως περί των ως άνω θεμάτων [βάσει της οποίας ανεφέρθησαν αφ’ ενός ρηγματώσεις επί της τοιχοποιίας του ισογείου και του πρώτου ορόφου προκληθείσες από τους κραδασμούς κατά τις εργασίες κατεδαφίσεως και επηρρεάζουσες αμέσως την φέρουσα ικανότητα του κτιρίου, αφ’ ετέρου καθαίρεση τμήματος του ακινήτου επί κατακορύφου φέροντος στοιχείου κατά την πρόσοψη πέραν της μεσοτοιχίας (κατά την δυτική γωνία της προσόψεως) του πρώτου ορόφου και επιπλέον πληθώρα ρηγματώσεων των εσωτερικών τοιχοποιιών πληρώσεως μετά αποχωρισμού του σκελετού από τις τοιχοποιίες πληρώσεως] και εζήτησε λόγω της συνεχίσεως της παραβατικής συμπεριφοράς των αντιδίκων ένεκα μη τηρήσεως των ενδεδειγμένων προστατευτικών μέτρων την άμεση επέμβαση των αρμοδίων πολεοδομικών υπαλλήλων προς διαπίστωση των ζημιών και σύνταξη αναλυτικής εκθέσεως. Την 17<sup>η</sup> Μαΐου 1994 εις απάντησιν επί της ως άνω αιτήσεως διηνεργήθη αυτοψία και συνετάγη η υπ’ αριθ. …. /17-5-1994 έκθεση επικινδύνου του Τμήματος Επικινδύνων της Διευθύνσεως Πολεοδομίας του Δήμου Πειραιώς, διά της οποίας διεπιστώθησαν τα ακόλουθα: α΄) η οικοδομή της εναγούσης αποτελουμένη εξ ισογείου και πρώτου ορόφων τυγχάνει μεικτής κατασκευής, καθώς το ισόγειο έχει κατασκευασθεί από λιθοδομή και εμφυτευμένους στύλους οπλισμένου σκυροδέματος και ο πρώτος όροφος από δοκούς και στύλους οπλισμένου σκυροδέματος, β΄) ο ισόγειος όροφος εμφανίζει τριχοειδείς ρωγμές κατά το επίχρισμα της εξωτερικής όψεως κάτωθι της ποδιάς του μεσαίου παραθύρου, γ΄) ο πρώτος όροφος εμφανίζει εξωτερικώς: ι. τριχοειδείς ρωγμές&nbsp; επί του επιχρίσματος διαγωνίως – δεξιώς από την οριζοντία δοκό της μεσαίας θύρας του εμπροσθίου εξώστου, ιι. κατά μήκος ρωγμή επί του άνω μέρους του στηθαίου του εξώστου εξωτερικώς και εσωτερικώς, ιιι. οριζόντιες τριχοειδείς ρηγματώσεις καθ’ ύψος εις το τοιχάκι της δεξιάς (δυτικής) γωνίας (εις τον δεξιό «λαμπά») του πρώτου ορόφου, ιν. επισκευασμένο διά επιχρίσματος τμήμα επί του ιδίου (δυτικού) γωνιακού τοιχακίου του πρώτου ορόφου, και ν. δύο λοξές (διαγώνιες) και μία κατακόρυφη τριχοειδείς ρηγματώσεις επί του εξωτερικού τοίχου του πρώτου ορόφου του κειμένου εν επαφή προς την (κατεδαφισθείσα) παλαιά όμορη οικία των πρώτου και δευτέρας εναγομένων, δ΄) ο επί του κοινού ορίου των ομόρων ιδιοκτησιών της εναγούσης και των πρώτου και δευτέρας εναγομένων ευρισκόμενος τοίχος εμφανίζει εσωτερικώς δύο λοξές – διαγώνιες και μία κατακόρυφη ρηγματώσεις εντός του πρώτου (από την πρόσοψη) δωματίου, ενώ εντός του τρίτου δωματίου (εστίας) υπάρχει κατακόρυφη ρωγμή μεγάλου εύρους (αποκόλληση στύλου οπλισμένου σκυροδέματος από τον τοίχο πληρώσεως), ε΄) παρετηρήθησαν επισκευές πιθανώς παλαιών ρωγμών κατά τους μέσους διαχωριστικούς τοίχους και την μεσοτοιχία μετά της προς ανατολάς ομόρου οικίας (της κειμένης επί του αριθμού … της οδού …), στ΄) επί της σκάλας ανόδου (εξ οπλισμένου σκυροδέματος) από το ισόγειο εις τον πρώτο όροφο υπάρχει διαμήκης ρωγμή καθ’ όλο το μήκος της ανόδου, ζ΄) υπήρχαν έντονα ίχνη υγρασίας τόσο επί των εξωτερικών όσο και επί των εσωτερικών τοίχων της οικοδομής της εναγούσης, και η΄) αναφορικώς προς τις αναφερθείσες τριχοειδείς ρωγμές αφηρέθη ενδεικτικώς το επίχρισμα εξ ορισμένων εξ αυτών και διεπιστώθη ότι δεν συνεχίζοντο εις τον κυρίως τοίχο. Ένεκα των προαναφερομένων διαπιστώσεων η παλαιά διώροφη οικία της εναγούσης εκρίθη επικίνδυνη από δομικής και στατικής απόψεως και ετέθη προθεσμία δύο μηνών από της κοινοποιήσεως της ως άνω εκθέσεως προς διενέργεια επισκευαστικών – διορθωτικών εργασιών άνευ απομακρύνσεως των κατοίκων αυτής. Την 10<sup>ην</sup> Ιουνίου 1994 κατ’ εντολήν της εναγούσης ο πολιτικός μηχανικός ………… διενήργησε ιδιωτική αυτοψία επί του ακινήτου της εναγούσης και συνέταξε την από 11-6-1994 έκθεση ιδιωτικής αυτοψίας, διά της οποίας διεπίστωσε τα ακόλουθα: α΄΄) η διώροφη οικοδομή (εξ ισογείου κατασκευασθέντος προ πεντηκονταετίας έως εξηκονταετίας, πρώτου ορόφου, καθώς και υπογείου καταλαμβάνοντος μικρό μέρος της κατόψεως) έχει κατά το μεγαλύτερο μέρος της σκελετό από οπλισμένο σκυρόδεμα και κατά το υπόλοιπο μέρος της φέρουσα τοιχοποιία, β΄΄) συγκεκριμμένως η επί της οδού ….. γωνία της (προσόψεως της) οικοδομής, η οποία κείται προς την υπό ανέγερσιν (δυτικώς όμορη) οικοδομή, δομείται από φέρουσα τοιχοποιία χωρίς γωνιακό υποστύλωμα, γ΄΄) ο πρώτος όροφος, ο οποίος έχει κατασκευασθεί εις μεταγενέστερο χρόνο (περίπου προ τριάντα ετών), έχει σκελετό από οπλισμένο σκυρόδεμα και εδράζεται επί των υποστυλωμάτων του ισογείου και εν μέρει επί των φερουσών τοιχοποιιών, όπως έχει αναλυτικώς εκτεθεί διά της από 27-4-1994 εκθέσεως ιδιωτικής αυτοψίας του πολιτικού μηχανικού …………, δ΄΄) κατά την διενέργεια της -κατ’ εντολήν της εναγούσης- εκπονηθείσης δευτέρας ιδιωτικής αυτοψίας (ήτοι την 10<sup>ην</sup> Ιουνίου 1994) η (προς δυσμάς όμορη) υπό κατασκευήν οικοδομή ευρίσκετο εις το στάδιον ολοκληρώσεως της σκυροδετήσεως των πεδίλων, της πλακός δαπέδου του υπογείου και των περιμετρικών τοιχείων του υπογείου καθ’ ύψος μέχρι της στάθμης της οδού ………. μετά από προηγηθείσα εκσκαφή του ομόρου οικοπέδου σε βάθος δύο περίπου μέτρων κατώτερο από το επίπεδο του βάθους θεμελιώσεως (στάθμη εδράσεως) των αντιστοίχων πεδίλων της οικοδομής της εναγούσης [το ως άνω μέγεθος του βάθους προσδιωρίσθη υπό του διενεργήσαντος την δευτέρα ιδιωτική αυτοψία πολιτικού μηχανικού ουχί κατά άμεσο τρόπο αλλά εμμέσως βάσει φωτογραφιών και εξ επισκοπήσεως της κατά την διενέργεια της δευτέρας ιδιωτικής αυτοψίας ήδη διαμορφωθείσης καταστάσεως (υπό την επιπρόσθετη επισήμανση ότι η διαφορά βάθους μεταξύ της στάθμης εδράσεως των πεδίλων της οικοδομής της εναγούσης και του επιπέδου εδράσεως των πεδίλων της προς δυσμάς ομόρου νέας οικοδομής των πρώτου και δευτέρας εναγομένων είχε προσδιορισθεί δι’ αμέσου αντιλήψεως υπό του διενεργήσαντος την πρώτη ιδιωτική αυτοψία πολιτικού μηχανικού ………. σε 1,5 μέτρο)], ε΄΄) βάσει της από την ενάγουσα προς τον ίδιον εξιστορήσεως του ιστορικού των μέχρι τότε γενομένων εργασιών εντός του προς δυσμάς ομόρου οικοπέδου (επί της οδού … αριθ. ….) υπήρχε παλαιά οικία εν επαφή (μετά μεσοτοιχίας) προς την υπό εξέταση παλαιά διώροφη οικία της εναγούσης (επί της οδού …. αριθ. ….), ότι την 9<sup>η</sup> Μαρτίου 1994 άρχισαν οι εργασίες κατεδαφίσεως της προς δυσμάς όμορης παλαιάς οικίας διά της χρήσεως αυτοκινουμένης μηχανικής αεροσφύρας, ότι κατά την διάρκεια των ως άνω εργασιών εκρημνίσθη μέρος (διαστάσεων περίπου 0,30 μ. Χ 0,50 μ. Χ 0,70 μ.) της γωνιακής φερούσης τοιχοποιίας της οικοδομής της εναγούσης, ότι κατόπιν παραπόνων της ως άνω διαδίκου προς τους υπευθύνους διενεργείας της κατεδαφίσεως έλαβε υπ’ εκείνων την απάντηση ότι η κατακρήμνιση του ως άνω μέρους της οικοδομής της οφείλεται σε λάθος, ότι η τοιαύτη ζημία, η οποία κατέστρεψε τμήμα του φέροντος οργανισμού της οικίας κατά την (δυτική) γωνία επί της οδού ….. και εκτιμάται σημαντική αναφορικώς προς την ασφάλεια της οικοδομής, επεσκευάσθη προχείρως από συνεργείο του εργολάβου (κατόπιν επανειλημμένων παραπόνων της εναγούσης), ότι την 12<sup>η</sup> Μαρτίου 1994 η ενάγουσα μετέβη στο Αστυνομικό Τμήμα (Δ΄ Πειραιώς) και προέβη σε καταγγελία διά την πρόκληση ζημιών εις την προαναφερθείσα διώροφη οικία της από τις δονήσεις των εργασιών κατεδαφίσεως του ομόρου παλαιού οικήματος λόγω μη λήψεως από τους διενεργήσαντες την κατεδάφιση ιδιοκτήτες και&nbsp; εργολάβους μέτρων υποστηρίξεως της όμορης ιδιόκτητης οικίας της, ότι επί τη βάσει του επακολουθήσαντος από 15-3-1994 σήματος του Δ΄ Αστυνομικού Τμήματος Πειραιώς διηνεργήθη η χρονικώς πρώτη αυτοψία και συνετάγη το από 18-3-1994 έγγραφο του Τμήματος Επικινδύνων της Διευθύνσεως Πολεοδομίας του Δήμου Πειραιώς, διά του οποίου επεσημάνθη εις τους κατασκευαστή και επιβλέποντα μηχανικό η αναγκαιότης τηρήσεως των προσηκόντων μέτρων προστασίας των ομόρων ιδιοκτησιών, ότι η εκσκαφή συνεχίσθη και επερατώθη την 25<sup>ην </sup>Απριλίου 1994, ότι, όπως εδηλώθη προς αυτόν από την ενάγουσα (αλλά και εξετιμήθη υπ’ αυτού βάσει επιδειχθεισών φωτογραφιών), δεν είχαν ληφθεί μέτρα αντιστηρίξεως της διώροφης οικίας της εναγούσης πέραν ενός μικρού χωματίνου ερείσματος επί της μεσοτοιχίας, το οποίο έχει περιγραφεί διά της πρώτης ιδιωτικής εκθέσεως αυτοψίας αλλά ετύγχανε ανεπαρκές λόγω των μικρών διαστάσεων αυτού και παραλλήλου υποσκαφής αυτού κατά την εκσκαφή, καθώς και ότι παρά τα επανειλημμένα παράπονα τη εναγούσης προς τους κατασκευαστές της υπό ανέγερσιν οικοδομής και παρά τις προπεριγραφείσες ενέργειές της προς τα αρμόδια πολεοδομικά όργανα ουδέν μέτρο αντιστηρίξεως ελήφθη αλλά αντιθέτως οι εργασίες συνεχίζοντο και οι ζημίες εις την διώροφη οικία της επεκτείνονταν και μεγενθύνονταν, στ΄΄) ότι κατά την υπ’ αυτού διενεργηθείσα (ιδιωτική) αυτοψία διεπίστωσε αφ’ ενός συνεχή οριζοντία ρωγμή εις όλο το μήκος της μεσοτοιχίας και δή κατά την στάθμη του ισογείου αλλά και κατά την θέση συνδέσεως της τοιχοποιίας πληρώσεως μετά της δοκού της οροφής του πρώτου ορόφου, αφ’ ετέρου αρκετές λοξές ρωγμές ανοίγματος από τριχοειδείς έως χιλιοστού, οι περισσότερες εκ των οποίων είναι διαμπερείς και συνεπώς φαίνονται και από το εσωτερικό και από το εξωτερικό της οικίας, και επιπλέον κρίσιμη από πλευράς στατικής λειτουργίας κατακόρυφη διαμπερή ρωγμή επί του τοίχου προσόψεως, η οποία διατρέχει τόσο τον τοίχο όσο και την δοκό αλλά και τμήμα της υπερκειμένης πλακός και έχει επηρεάσει και φέρον στοιχείο (δοκό), ζ΄΄) ότι το εκ λάθους των εργολάβων κατά την κατεδάφιση της ομόρου οικίας κατακρημνισθέν μέρος της (βορειοδυτικής) γωνιακής φερούσης τοιχοποιίας της διώροφης κατοικίας της εναγούσης επεσκευάσθη κατά τελείως επιπόλαιο τρόπο (διά τοποθετήσεως μερικών οπτοπλίνθων και μικρής ποσότητος σκυροδεματοκονίας ήδη ρηγματωθείσης) και δεν εξασφαλίζει την ασφάλεια της οικοδομής, αφού υπάρχουν αρκετές πρόσφατες ρωγμές κατά την περιοχή της γωνίας, η διεύθυνση και η κλίση των οποίων αποδεικνύουν ότι οφείλονται σε υποχώρηση της γωνίας της φερούσης τοιχοποιίας, η΄΄) ότι λόγω των εκσκαφών και των δονήσεων εντός της γειτονικής οικοδομής έγινε υποσκαφή των θεμελίων της οικίας της εναγούσης άνευ επαρκών μέτρων αντιστηρίξεως και έχουν προκληθεί σημαντικές βλάβες και δή ρωγμές διαμπερείς από τριχοειδείς έως σημαντικού ανοίγματος, οι οποίες είναι σχεδόν διαμπερείς κατά το σύνολο αυτών και εκ των οποίων ορισμένες διαπερνούν και φέροντα στοιχεία, όπερ έχει ως συνέπεια την μείωση της στατικής επαρκείας της οικοδομής, θ΄΄) ότι λόγω του μεγάλου εύρους αυτών η αποκατάσταση των ρωγμών πρέπει να γίνει τόσο από το εσωτερικό όσο και από το εξωτερικό της οικίας, δηλαδή από την πλευρά της μεσοτοιχίας προς το γειτονικό οικόπεδο, όπου ανεγείρεται η όμορη οικοδομή και ότι, προκειμένου να γίνει τούτο, πρέπει να διακοπούν οι εργασίες ανοικοδομήσεως της ομόρου οικοδομής, αφού εν περιπτώσει συνεχίσεως αυτών οι ρωγμές του δυτικού τοίχου της διώροφης οικίας της εναγούσης, η οποία εφάπτεται προς το κοινό όριο των δύο ακινήτων, αναμένεται να καλυφθούν από την υπό κατασκευήν οικοδομή, δίχως πλέον να είναι δυνατόν να επισκευασθούν από την εξωτερική πλευρά και ι΄΄) ότι οι ρωγμές πρέπει να επισκευασθούν από εξειδικευμένο συνεργείο μετά από μελέτη της επιρροής των βλαβών εις τον φέροντα οργανισμό της οικοδομής, ώστε να αποκατασταθεί η στατική επάρκεια των βλαβέντων φερόντων στοιχείων (επεσημάνθη μάλιστα ότι ο πρόχειρος τρόπος επισκευής της ζημίας της βορειοδυτικής γωνίας της οικοδομής της εναγούσης προς την οδόν …….. και η εν γένει δυσκολία συνεννοήσεως καταδεικνύει ότι ο ανεγείρων την όμορη οικοδομή εργολάβος δεν είναι σε θέση διενεργείας ικανοποιητικής επισκευής των ρωγμών). Αμέσως μετά, την 14<sup>ην</sup> Ιουνίου 1994 η ενάγουσα άσκησε κατά των πρώτου και δευτέρας εναγομένων την υπ’ αριθ. καταθ. …. /1994 αίτηση ασφαλιστικών μέτρων ενώπιον του Ειρηνοδικείου Πειραιώς, διά της οποίας, αφού εξέθεσε άπαντα τα προαναφερθέντα και εξιστόρησε επιπλέον ότι λόγω της συνεχίσεως των οικοδομικών εργασιών από τους αντιδίκους, οι οποίοι είχαν εν τω μεταξύ ήδη προβεί σε σκυροδέτηση των υποστυλωμάτων του υπογείου ορόφου και έσπευδαν στην συνέχιση των εργασιών σκυροδετήσεως των ισογείου και πρώτου ορόφων, υπήρχε κίνδυνος επικαλύψεως των υφισταμένων ζημιών του δυτικού τοίχου της παλαιάς διωρόφου οικίας της από την ανύψωση της υπό κατασκευήν οικοδομής εις το κοινό όριο των δύο ακινήτων, εζήτησε αφ’ ενός την απαγόρευση της συνεχίσεως των οικοδομικών εργασιών της υπό κατασκευήν οικοδομής των ως άνω αντιδίκων της, αφ’ ετέρου την υποχρέωση ανοχής εισόδου και κυκλοφορίας ερευνητών επιστημόνων προς διενέργεια εδαφολογικών ερευνών και εργατοτεχνιτών διά προσωρινή τοποθέτηση ικριωμάτων και οικοδομικών υλικών προς τον σκοπό επισκευής της εξωτερικής ζημίας του μεσοτοίχου και εν τέλει την συντηρητική κατάσχεση πάσης κινητής και ακινήτου περιουσίας των αντιδίκων της μέχρι του ποσού των 6.000.000 δραχμών (ή 17.608,22 ευρώ). Κατά δέ την συζήτηση της ως άνω αιτήσεως εις την δικάσιμο της 1<sup>ης</sup> Ιουλίου 1994 (και ενώ είχε ήδη εκδοθεί η από 14-6-1994 προσωρινή διαταγή της Ειρηνοδίκου Πειραιώς, διά της οποίας είχε απαγορευθεί η συνέχιση οικοδομικών εργασιών επί του κοινού τοίχου των δύο ομόρων ακινήτων προσωρινώς και μέχρι της συζητήσεως της αιτήσεως) η ενάγουσα (τότε αιτούσα) διά του από 1-7-1994 σημειώματος, μεταξύ άλλων, επεκαλέσθη και προσεκόμισε τις, κατά τα ως άνω αναφερόμενες, υπ’ αριθ. … /17-5-1994 έκθεση επικινδύνου του Τμήματος Επικινδύνων της Διευθύνσεως Πολεοδομίας του Δήμου Πειραιώς και από 27-4-1994 και από 11-6-1994 εκθέσεις ιδιωτικής αυτοψίας των πολιτικών μηχανικών ……….. και ……….., ενώ παραλλήλως επεσήμανε ότι προ της εκσκαφής του ομόρου κτιρίου η διώροφη οικία της δεν είχε οιοδήποτε πρόβλημα και ότι οι προαναφερθείσες ζημίες προεκλήθησαν από τα τεραστίας δυνάμεως και πολλών τόννων πλήγματα της μηχανικής αεροσφύρας και του εκσκαφέως επί του τοίχου του κατεδαφιστέου κτίσματος εν επαφή προς τον δυτικό τοίχο της οικίας της και τον κάτωθι τούτου βράχο θεμελιώσεως του υπεδάφους, όπου εν συνεχεία οι αντίδικοι εσπευσμένως εσήκωσαν τοιχάκι ενός μέτρου εν επαφή προς τον δυτικό τοίχο της οικίας της προς απόκρυψη των προκληθεισών ζημιών επί του κάτω μέρους αυτού. Προς υποστήριξη της αιτήσεως ασφαλιστικών μέτρων εξητάσθη ως μάρτυς αποδείξεως ο συντάξας την από 11-6-1994 έκθεση ιδιωτικής αυτοψίας πολιτικός μηχανικός ………., ο οποίος διευκρίνισε ότι ο μεσότοιχος της οικίας της εναγούσης είναι φέρουσα μικτή στατική δομή, η οποία έχει δεχθεί σαφή βλάβη, ότι έπρεπε να καθαιρεθούν όλα τα ρηγματωμένα και αποδιοργανωμένα τμήματα, τα οποία προέκυψαν από την βιαία ώθηση και θραύση του φορέως, να ακολουθήσει επιμελής καθαρισμός διά υδροβολής, εν συνεχεία δέ διά βλητρώσεων και καταλλήλου οπλισμού να πραγματοποιηθεί η αποκατάσταση της φερούσης στατικής επαρκείας του δομικού αυτού στοιχείου, καθώς και ότι αντί των ανωτέρω διά προκλητικής και απαραδέκτου προχειρότητος ετοποθετήθη σκυρόδεμα αμφιβόλου ποιότητος άνευ απομακρύνσεως των θραυσμάτων. Προς απόκρουση της αιτήσεως οι τότε καθ’ ών ιδιοκτήτες της κατεδαφισθείσης παλαιάς οικοδομής (νύν πρώτος εναγόμενος και δευτέρα εναγομένη) προσήγαγον ως μάρτυρα τον επί της προρρηθείσης αδείας κατεδαφίσεως αναγεγραμμένο ως επιβλέποντα αρχιτέκτονα μηχανικό . …………….. (τότε μη διάδικο και νύν τρίτον εναγόμενο), ο οποίος κατέθεσε ότι έλαβε σοβαρά προστατευτικά μέτρα και εζήτησε έλεγχο της οικοδομής της εναγούσης, διά τον λόγο ότι διεπίστωσε ρηγματώσεις πρίν τις εργασίες, ότι έγινε υποδειγματική κατεδάφιση, ότι κατόπιν παρεμβάσεως της αρχαιολογικής υπηρεσίας απηγορεύθη η χρήση μηχανικών μέσων και η εκσκαφή συνεχίσθη διά των χειρών επί ενάμισυ μήνα, ότι εν συνεχεία εδημιούργησε το πλέγμα αντιστηρίξεως της ομόρου οικοδομής και εθεμελίωσε τμηματικώς το τοιχείο, ότι ομού μετά του μηχανικού της εναγούσης διεπίστωσαν μικρή βλάβη του επιχρίσματος και συνεφώνησαν να καλυφθεί δια ισχυράς σκυροδεματοκονίας, ότι την επομένη ημέρα προσήλθε συνεργείο της αρμοδίας πολεοδομικής υπηρεσίας και τότε ο ίδιος διεπίστωσε εκτεταμένες ρηγματώσεις από την άλλη πλευρά, ότι απετάνθη και ανέθεσε στον καθηγητή (……….) …… την σύνταξη μελέτης διά τα στατικά της οικοδομής της εναγούσης και έλαβε προσφορά προς αποκατάσταση διά της μεθόδου «Γκανάιτ» (εκτοξευομένου σκυροδέματος) του λιθίνου τμήματος της θεμελιώσεως, το οποίο αναμένεται να αποκρυβεί διά της ολοκληρώσεως της φερούσης κατασκευής του υπογείου της νέας οικοδομής, ότι η συγκεκριμένη μέθοδος δεν τυγχάνει η ενδεδειγμένη αλλά γίνεται υπ’ αυτού καθ’ υπέρβασιν, ότι υπάρχουν εσωτερικές ρηγματώσεις στο χρώμα της διώροφης οικίας της εναγούσης και ότι ο ίδιος δεν έχει αντιληφθεί εξωτερικές ρηγματώσεις και στατικές ρηγματώσεις του εξωτερικού τοίχου της ως άνω οικίας. Παραλλήλως οι τότε καθ’ ών η αίτηση ασφαλιστικών μέτρων συνιδιοκτήτες του κατεδαφισθέντος ακινήτου προσεκόμισαν την από 15-6-1994 τεχνική έκθεση των αρχιτεκτόνων μηχανικών . …………….. και . …………….. (νύν τρίτου και τετάρτης εναγομένων), διά της οποίας αναφέρονται τα ακόλουθα: α΄΄΄) η κατεδάφιση της παλαιάς οικίας του ακινήτου των τότε καθ’ ών και νύν πρώτου και δευτέρου εναγομένων άρχισε την 9<sup>η</sup> Μαρτίου 1994 και έγινε -κατά τα οριζόμενα διά των ΠΔ 13 /22-4-1929 (ΦΕΚ 153 Α) «περί επικινδύνων οικοδομών», ΠΔ 778 /1980 (ΦΕΚ 193 Α), ΠΔ 1073 /1981 (ΦΕΚ 260 Α) «περί μέτρων ασφαλείας κατά την εκτέλεση οικοδομικών εργασιών» και ΥΑ 22-5-1993 «περί συστάσεων διά κατεδαφίσεις κτιρίων»- από τους ιδίους τους μελετητές ως συνεπιβλέποντα και συνεπιβλέπουσα μηχανικούς, β΄΄΄) κατά την έναρξη των εργασιών η τότε αιτούσα και νύν ενάγουσα επεσκέφθη την δευτέρα εναγομένη συνιδιοκτήτρια και τον τρίτο εναγόμενο συνεπιβλέποντα της κατεδαφίσεως μηχανικό και εζήτησε από αυτούς την διατήρηση τριών διακοσμητικών πεσσών του παλαιού στηθαίου, οι οποίοι ευρίσκονται εις το ύψος του πρώτου ορόφου της διώροφης οικίας της αλλά εντός της ιδιοκτησίας των πρώτου και δευτέρου εναγομένων και ότι το τοιούτο αίτημά της έγινε αποδεκτό εντός του πλαισίου της καλής πίστεως και γειτονίας παρά το γεγονός ότι η διατήρηση των συγκεκριμένων στοιχείων εμείωνε κατά μικρό ποσοστό το εμβαδόν του πρώτου ορόφου της υπό ανέγερσιν οικοδομής των αντιδίκων της εναγούσης, γ΄΄΄) επιπροσθέτως κατά την έναρξη των εργασιών κατεδαφίσεως ο ως άνω επιβλέπων μηχανικός εζήτησε από τους ιδιοκτήτες των ομόρων οικοδομών την πραγματοποίηση ελέγχου αυτών, προκειμένου να προβλεφθούν πρόσθετα μέτρα επιβαλλόμενα από την κατάσταση αυτών και ότι, ενώ επραγματοποιήθη έλεγχος εις τις τρείς από τις τέσσερεις όμορες οικοδομές (ιδιοκτησίας ………..), εν τούτοις δεν επετράπη υπό της εναγούσης εις αυτόν η είσοδος εντός της διώροφης οικίας της, αν και τούτο εζητήθη κατ’ επανάληψιν, δ΄΄΄) αν και δεν επεσημάνθη κάποιο πρόβλημα υπό της εναγούσης (εξαιρέσει του αιτήματος περί διατηρήσεως των διακοσμητικών πεσσών), εν τούτοις ελήφθησαν πρόσθετα μέτρα ασφαλείας λόγω του ότι διεπιστώθησαν δεκάδες ρηγματώσεις επί της προσόψεως της οικίας της και λόγω του ότι από μαρτυρίες πολλών γειτόνων επεσημάνθη ότι η οικία της εναγούσης είχε υποστεί βλάβες κατά τον σεισμό του έτους 1981 και κατά την ανέγερση της προς ανατολάς οικίας εντός του έτους 1991, ε΄΄΄) κατά την διάρκεια της κατεδαφίσεως χάριν εξασφαλίσεως της στατικής ισορροπίας των ομόρων οικοδομημάτων αφ’ ενός απεκολλήθησαν άπαντα τα εν επαφή τμήματα της παλαιάς οικοδομής προς την όμορη ιδιοκτησία της εναγούσης διά χρήσεως χειροκινήτου συμπιεστού («κομπρεσσέρ») και αφ’ ετέρου προ της ενάρξεως της κατεδαφίσεως εκόπησαν διά χειρός οι οπλισμοί συνδέσεως των φερόντων στοιχείων κατά το ύψος της οροφής του ισογείου (καθ’ όλο το μήκος του κοινού ορίου με το γειτονικό κτίριο) προς επίτευξη της μειώσεως των κραδασμών επί του γειτονικού κτιρίου προς το ελάχιστον, στ΄΄΄) άπαντα τα κινητά στοιχεία της υπό κατεδάφισιν οικοδομής (ξύλινα πλαίσια ανοιγμάτων, δάπεδα και σκάλες) απεξηλώθησαν και οι πλάκες οπλισμένου σκυροδέματος απεκόπησαν σε επί μέρους τμήματα διά χρήσεως χειροκινήτου συμπιεστού, προκειμένου να μην λειτουργήσουν ως στατικός φορεύς κατά την τελική φάση της κατεδαφίσεως, ζ΄΄΄) η κοινή μεσοτοιχία εκ λιθοδομής διετηρήθη καθ’ όλο το ύψος και το μήκος αυτής και επιπροσθέτως διετηρήθη πεσσός αντιστηρίξεως της παλαιάς τοιχοποιίας (διαστάσεων 1μ. Χ 0,60μ. Χ 5μ. περίπου), η΄΄΄) η τελική φάση της κατεδαφίσεως επραγματοποιήθη διά μηχανικών μέσων και η φορά αυτής ήτο από την οδό ……. προς τον ακάλυπτο χώρο του οικοπέδου προς τον σκοπόν αποφυγής εκτονώσεως των υλικών προς τις γειτονικές μεσοτοιχίες, ενώ το πρανές εκ των υλικών κατεδαφίσεως περιωρίσθη εις το βορειοδυτικό μέρος του οικοπέδου, το οποίο δεν ευρίσκεται σε επαφή με γειτονικά οικόπεδα, θ΄΄΄) κατά την διάρκεια της κατεδαφίσεως απεκολλήθη τμήμα επιχρίσματος εμβαδού 0,5 μ2 από τον μεσότοιχο της προσόψεως προς την πλευρά της οικίας της εναγούσης, το οποίο ήτο ήδη ρηγματωμένο και διαβρωμένο από υγρασία προ της ενάρξεως των εργασιών κατεδαφίσεως και επεσκευάσθη αμέσως υπό των συνεργείων των πρώτου και δευτέρας εναγομένων υπό την επίβλεψη και τις οδηγίες του μηχανικού της εναγούσης …….., δίχως να γίνει οιαδήποτε άλλη υπόδειξη ή επισήμανση υπό της αντιδίκου κατά τους τρείς και πλέον μήνες από της ενάρξεως της κατεδαφίσεως έως της συζητήσεως της αιτήσεως ασφαλιστικών μέτρων, ι΄΄΄) κατά την πρώτη εβδομάδα των εργασιών η ενάγουσα εκάλεσε το Δ΄ Αστυνομικό Τμήμα Πειραιώς και την Διεύθυνση Πολεοδομίας Πειραιώς, χωρίς να προηγηθεί επισήμανση κάποιου προβλήματος, προκειμένου να διαπιστωθεί η νομιμότης των εργασιών κατεδαφίσεως, ια΄΄΄) προ της διενεργείας της εκσκαφής, η οποία άρχισε την 17<sup>η</sup> Μαρτίου 1994, επραγματοποιήθη δοκιμαστική τομή (διά χειρός), προκειμένου να διαπιστωθεί το βάθος και το υλικό θεμελιώσεως της οικοδομής της εναγούσης, ιβ΄΄΄) ότι λόγω εντοπισμού γεωλογικών στρωμάτων μετά θραυσμάτων αγγείων διαφορετικών αρχαιλογικών περιόδων σε βάθη 2,50 μέτρων, 3 μέτρων και 3,50 μέτρων επεβλήθη η αποκάλυψη όλων των διαστρωματώσεων διά της αρχαιολογικής σκαπάνης υπό ειδικευμένων εργατών του Μουσείου Πειραιώς, ιγ΄΄΄) κατά την δοκιμαστική τομή διεπιστώθη ότι η θεμελίωση εις το κοινό όριο ήτο λιθοδομή και υπερέβαινε σε βάθος το παλαιό υπόγειο της κατεδαφισθείσης οικίας των πρώτου και δευτέρου εναγομένων, ιδ΄΄΄) σε τρία σημεία του θεμελίου λιθοδομής απεκαλύφθησαν δειγματοληπτικώς και σε βάθος οι αρμοί και εξητάσθη το συνδετικό κονίαμα, δίχως να παρατηρηθούν διαβρώσεις ή αποσαθρώσεις, ιε΄΄΄) πέραν του παλαιού υπογείου της κατεδαφισθείσης οικίας αφέθη (άσκαπτο) φυσικό έρεισμα αντιστηρίξεως της ομόρου οικοδομής, όπως επίσης και έτερο φυσικό έρεισμα αντιστηρίξεως αφέθη σε όλο το μήκος του οπισθίου ορίου, τα οποία ερείσματα διετηρήθησαν μέχρι κατασκευής διά οπλισμένου σκυροδέματος των τοιχείων του νέου υπογείου της υπό κατασκευήν οικοδομής, οπότε και το φυσικό έρεισμα αντιστηρίξεως του κοινού ορίου κατεδαφίσθη διά χρήσεως χειροκινήτου συμπιεστού και φτυαρίου, ιστ΄΄΄) λόγω ανευρέσεως μικρού τμήματος βράχου εις το γωνιακό τμήμα του οπισθίου ορίου της οικοδομής άλλαξε η μορφή του υποστυλώματος εις βάρος της επιφανείας του νέου υπογείου, προκειμένου να αποκλεισθεί οιαδήποτε πιθανότης κινδύνου λόγω κραδασμών από τον εκβραχισμό, ενώ τα γυμνά τμήματα του μεσοτοίχου αντεστηρίχθησαν διά δικτύου μεταλλικών πύργων καθ’ όλον το μήκος αυτών και ιζ΄΄΄) την 17<sup>η</sup> Μαΐου 1994 κατόπιν αιτήσεως της εναγούσης επραγματοποιήθη αυτοψία επί της οικοδομής της από τους υπαλλήλους της Διευθύνσεως Πολεοδομίας Δήμου Πειραιώς, κατά την οποίαν διά πρώτη φορά ενεφανίσθη ο πολιτικός μηχανικός ……… διά λογαριασμό της ως άνω διαδίκου, κατά δέ την διάρκεια της αυτοψίας εζητήθη υπό των μηχανικών των πρώτου και δευτέρας εναγομένων ο έλεγχος της θεμελιώσεως της οικοδομής της εναγούσης, καθ’ ότι ακόμη δεν είχαν σκυροδετηθεί τα τοιχεία του υπογείου, προκειμένου να διαπιστωθούν τυχόν βλάβες, τις οποίες η σκυροδέτηση των τοιχείων επρόκειτο να αποκρύψει, οπότε επραγματοποιήθη επίσκεψη του ως άνω μηχανικού της εναγούσης ομού μετά των πολεοδομικών υπαλλήλων στο όρυγμα, δίχως να διαπιστωθεί κάποια βλάβη, και τότε ο μηχανικός της ως άνω διαδίκου παρουσία και των δύο μηχανικών της πολεοδομικής υπηρεσίας εδήλωσε ότι δεν είχε αντίρρηση διά την συνέχιση των εργασιών στην οικοδομή των πρώτου και δευτέρας εναγομένων. Επί της ως άνω αιτήσεως ασφαλιστικών μέτρων εξεδόθη η υπ’ αριθ. 136 /1994 απόφαση διαδικασίας ασφαλιστικών μέτρων του Ειρηνοδικείου Πειραιώς, διά της οποίας τούτο εκήρυξε εαυτό καθ’ ύλην αναρμόδιο και παρέπεμψε την υπόθεση προς εκδίκασιν ενώπιον του Μονομελούς Πρωτοδικείου Πειραιώς. Κατά την μετά παραπομπή δίκη&nbsp; (και ενώ είχε ήδη εκδοθεί επί της υπ’ αριθ. καταθ. ….. /20-7-1994 κλήσεως της νύν εναγούσης και τότε αιτούσης η από 20-7-1994 προσωρινή διαταγή του Δικαστού του Μονομελούς Πρωτοδικείου Πειραιώς, διά της οποίας απηγορεύθη προσωρινώς πάσα οικοδομική εργασία επί του κοινού τοίχου μέχρι συζητήσεως της εκκρεμούς αιτήσεως ασφαλιστικών μέτρων) προσεκομίσθη επιπροσθέτως υπό των πρώτης και δευτέρας εναγομένων (τότε καθ’ ών) η από Σεπτεμβρίου 1994 τεχνική έκθεση του πολιτικού μηχανικού ……….., διά της οποίας εξετέθησαν τα ακόλουθα: α΄΄΄΄) η εν γένει κατεδάφιση ενός κτιρίου και η εκσκαφή θεμελίων εγγύτατα υφισταμένου κτιρίου είναι δυνατόν να επηρεάσει τα δομικά στοιχεία του και να προκαλέσει βλάβες εις αυτό υπό ορισμένες συνθήκες, β΄΄΄΄) συνήθεις περιπτώσεις βλάβης τυγχάνουν οι ρηγματώσεις ή και η κατάρρευση φερούσης ή μη τοιχοποιίας λόγω διαταραχής, η οποία γίνεται, όταν η τοιχοποιία του υπάρχοντος κτιρίου ευρίσκεται εν επαφή ή και σε σύνδεση προς τα κατεδαφιζόμενα τμήματα, οπότε κατά την κατεδάφιση είναι ενδεχομένη η αλλαγή των συνθηκών ισορροπίας αλλά και πιθανή η ρηγμάτωση λόγω δονήσεων μετά επιδεινώσεως κυρίως επί τοιχοποιίας ευρισκομένης σε κακή κατάσταση, γ΄΄΄΄) επίσης εμφανίζονται υποχωρήσεις των θεμελίων των τμημάτων, τα οποία ευρίσκονται εις το κοινό όριο, κυρίως εν περιπτώσει διενεργείας της εκσκαφής σε μεγαλύτερο βάθος από την στάθμη θεμελιώσεως του υπάρχοντος ομόρου κτίσματος, δ΄΄΄΄) από την επισκόπηση της εξωτερικής όψεως της παλαιάς οικίας της εναγούσης (άνευ δυνατότητος εισόδου εις το εσωτερικό αυτής) αλλά και βάσει των κατ’ εντολήν των αντιδίκων πλευρών μέχρι τότε εκπονηθεισών εκθέσεων ιδιωτικών αυτοψιών των …….. και …. και τεχνικής εκθέσεως των . …………….. και . …………….. διεπιστώθησαν τρείς ομάδες ρηγματώσεων μικρού εύρους κατανεμόμενες σε όλη την επιφάνεια του κτιρίου, εκ των οποίων η πρώτη ομάς εμφανίζεται επί του τοίχου του πρώτου ορόφου αλλά κατά το αριστερό (διά τον προσβλέποντα από την οδό) όριο (δηλαδή κατά το ανατολικό όριο συνορεύσεως της οικίας της εναγούσης μετά της οικίας επί της οδού … αριθ. ….), το οποίο όριο ευρίσκεται από την άλλη πλευρά εν συγκρίσει προς το (δεξιό) όριο συνορεύσεως της οικίας της εναγούσης προς δυσμάς μετά της κατεδαφιστέας οικοδομής επί της οδού … αριθ. …., η δεύτερη ομάς εμφανίζεται επί του τοίχου του ισογείου πέριξ των παραθύρων και η τρίτη ομάς ρηγματώσεων εμφανίζεται επί της δεξιάς γωνίας του τοίχου του ισογείου κατά το όριο αυτής μετά του ακινήτου των πρώτης και δευτέρας εναγομένων (τότε καθ’ ών), ε΄΄΄΄) οι ρωγμές είναι οριζόντιες και δεν συνεχίζονται επί του τοίχου του ορίου (μεσοτοίχου), δίχως επιπλέον να υπάρχει ένδειξη ότι αυτές προχωρούν ενδότερον του επιχρίσματος, ενώ επί πολλών εξ αυτών είναι σαφή τα ίχνη παλαιοτέρων επισκευών, όπως αναφέρεται στην έκθεση της Διευθύνσεως Πολεοδομίας Δήμου Πειραιώς, στ΄΄΄΄) κατά μήκος του κοινού ορίου των δύο ομόρων ακινήτων υπάρχουν εμφανή ίχνη από την καθαίρεση των εγκαρσίων τοίχων και της σκάλας, καθώς και των επιχρισμάτων της παλαιάς οικίας των πρώτου και δευτέρας εναγομένων (τότε καθ’ ών), δίχως, όμως, να εμφανίζονται ρωγμές επί του μεσοτοίχου, ζ΄΄΄΄) ρωγμές εμφανίζονται μόνον επί του τοίχου του πρώτου ορόφου της οικίας της εναγούσης του εδραζομένου επί του προαναφερομένου μεσοτοίχου, οι οποίες ρωγμές είναι λοξές μετά κατευθύνσεως από άνω αριστερώς έως κάτω δεξιώς και ως εκ τούτου είναι συμβιβαστές προς άσκηση οριζοντίων δυνάμεων επί του πρώτου ορόφου (όπως από σεισμό) ή από καθίζηση της γωνίας, η΄΄΄΄) εάν οι ως άνω ρωγμές είχαν προξενηθεί από τις δονήσεις της κατεδαφίσεως, έπρεπε να αναμένεται καθίζηση κατά την μεσαία περιοχή του ορίου, όπου έγινε η εκσκαφή, και ουχί κατά την γωνία, η οποία αντιστηρίζεται από τον δρόμο και τον τοίχο προσόψεως της οικοδομής της εναγούσης, εξ ού καταδεικνύεται ότι οι συγκεκριμένες ρωγμές δεν σχετίζονται προς υποχώρηση θεμελίων και συνεπώς δεν έχουν οιαδήποτε σχέση προς την κατεδάφιση της παλαιάς οικίας των πρώτου και δευτέρας εναγομένων (τότε καθ’ ών), θ΄΄΄΄) διά των εκθέσεων των πολιτικών μηχανικών ……… και …….. η παρουσία ρωγμών επί της οικοδομής της εναγούσης αποδίδεται εις την απουσία επαρκών μέτρων αντιστηρίξεως ή στις δονήσεις της εκσκαφής λόγω χρήσεως (μηχανικής) αερόσφυρας, δίχως, όμως, να υπάρχει τεκμηρίωση ή περιγραφή του μηχανισμού γενέσεως&nbsp; των ρωγμών, ι΄΄΄΄) υπάρχει ταύτιση των συμπερασμάτων του ιδίου προς τα αντίστοιχα της εκθέσεως αυτοψίας των πολεοδομικών υπαλλήλων περί καταγραφής επιφανειακών ρωγμών και ιχνών παλαιοτέρων επισκευών και ια΄΄΄΄) δεν δύναται να αποκλεισθεί η διαταραχή του μεσοτοίχου κατά την διάρκεια της κατεδαφίσεως ή των εκσκαφών, λαμβανομένης υπ’ όψιν και της παλαιότητος και της ανορθόδοξης κατασκευής της οικίας της εναγούσης (από σκελετό πρώτου ορόφου μετά υποστυλωμάτων φυτευτών στην λιθοδομή), η οποία διαταραχή δύναται να έχει προκαλέσει αποκόλληση επιχρισμάτων ή διάνοιξη ρωγμών, οι οποίες προϋπήρχαν. Διά του από 9-9-1994 σημειώματος αυτών οι τότε καθ’ ών (νύν πρώτος εναγόμενος και δευτέρα εναγομένη) εξέθεσαν, μεταξύ άλλων, αφ’ ενός ότι προσφέρονται να προβούν μέσω συνεργείου της εποπτείας αυτών και δι’ ιδίων δαπανών στην επισκευή του τοίχου της αντιδίκου κατά τις συνήθεις επιστημονικές και τεχνικές μεθόδους, αφ’ ετέρου ότι αυτοί εκτιμούν το κόστος της ζημίας της αντιδίκου στο χρηματικό ύψος των 300.000 δραχμών και ουχί εις το υπό του μάρτυρος αυτής αναφερθέν ύψος των 7.000.000 δραχμών, επιπλέον ότι καθ’ όλην την διάρκεια των εργασιών κατεδαφίσεως και εκσκαφής παρίσταντο μηχανικοί της αντιδίκου προς επίβλεψη του έργου (διά την τυχόν πρόκληση ζημιών στην οικοδομή της) και εν τέλει ότι η απαγόρευση της συνεχίσεως των εργασιών εγκυμονεί κινδύνους διά τα θεμέλια αμφοτέρων των ομόρων ακινήτων από το πιθανό ενδεχόμενο βροχοπτώσεως εν όψει του τότε επελθόντος φθινοπώρου. Επί της ως άνω αιτήσεως ασφαλιστικών μέτρων εξεδόθη η υπ’ αριθ. 2289 /1994 απόφαση διαδικασίας ασφαλιστικών μέτρων του Μονομελούς Πρωτοδικείου Πειραιώς, διά του σκεπτικού της οποίας έγιναν δεκτά τα ακόλουθα: ι) κατά την έναρξη των εργασιών κατεδαφίσεως ο επιβλέπων μηχανικός των τότε καθ’ ών εζήτησε από τους ιδιοκτήτες των ομόρων ιδιοκτησιών την πραγματοποίηση ελέγχου επ’ αυτών προς διαπίστωση της αναγκαιότητος λήψεως επιπροσθέτων μέτρων προστασίας κατά την εκσκαφή, το οποίο αίτημα έγινε δεκτό από τους ιδιοκτήτες των τριών ομόρων ιδιοκτησιών αλλά όχι από την ενάγουσα, η οποία δεν επέτρεψε τη είσοδο του τρίτου εναγομένου (τότε επιβλέποντος μηχανικού) εντός της οικίας της, ιι) από της ενάρξεως των εργασιών η ενάγουσα άνευ προηγουμένης υποβολής παραπόνων προς τον ως άνω επιβλέποντα μηχανικό καλούσε επανειλημμένως την οικεία αστυνομική αρχή, τα όργανα της οποίας μετά από επιτόπιες επισκέψεις αποχωρούσαν άπρακτα, ιιι) την 17<sup>η</sup> Μαΐου 1994 επραγματοποιήθη αυτοψία των προαναφερθέντων πολεοδομικών υπαλλήλων εις την οικίαν της εναγούσης, κατά την οποία διεπιστώθησαν οι εις ανωτέρω μέρος του σκεπτικού αναφερόμενες ζημίες, ιν) εξ όλων των προαναφερομένων εκθέσεων περισσότερο η αντίστοιχη του πολιτικού μηχανικού ……… συμπίπτει ως προς το εύρος και το μέγεθος των ζημιών προς το περιεχόμενο της εκθέσεως αυτοψίας των πολεοδομικών υπαλλήλων, ν) ότι επί της οικοδομής της εναγούσης υφίσταντο ήδη παλαιές ρωγμές, όπως διεπιστώθη και υπό της οικείας πολεοδομικής αρχής, οι οποίες διευρύνθησαν, όπως επίσης δημιουργήθησαν και άλλες λόγω των εργασιών εκσκαφής εντός του ομόρου ακινήτου των πρώτου και δευτέρας εναγομένων, συνηγορούσης εις τούτο και της παλαιότητος της οικοδομής της εναγούσης, νι) η διά της προαναφερθείσης εκθέσεως της οικείας πολεοδομικής αρχής ορισθείσα δίμηνη προθεσμία αποκαταστάσεως των ζημιών παρήλθε άπρακτη λόγω διαφωνίας των αντιδίκων πλευρών ως προς τον τρόπον επισκευής, καθώς από την μία πλευρά ο πρώτος εναγόμενος και η δευτέρα εναγομένη προέτειναν να γίνει η επισκευή ιδίαις αυτών δαπάναις μέσω του υπ’ αυτών απασχολουμένου τεχνικού συνεργείου και εξετίμησαν ότι το υπό της εναγούσης αναφερόμενο κόστος εργασιών τυγχάνει λίαν υπερβολικό και από την άλλη πλευρά βάσει της επιμελεία των ως άνω εναγομένων εκπονηθείσης τεχνικής εκθέσεως του πολιτικού μηχανικού ………. οι διαπιστωθείσες ρωγμές ηδύναντο να επισκευασθούν κατά τις συνήθεις μεθόδους των οδηγιών του Υπουργείου Περιβάλλοντος Χωροταξίας και Δημοσίων Έργων και των συστάσεων του Εθνικού Μετσοβείου Πολυτεχνείου και εκρίθη υπερβολική η υπό του πολιτικού μηχανικού της εναγούσης ……. προταθείσα μέθοδος επισκευής ως αρμόζουσα σε αναστηλώσεις οικοδομημένων μνημείων τέχνης, ο οποίος, ενώ διά της εκπονηθείσης εκθέσεως αυτού εξετίμησε τον απαιτούμενο χρόνο επισκευής σε τριάντα μία ημέρες, εν τούτοις κατά την επ’ ακροατηρίω ένορκη εξέταση αυτού ως μάρτυρος προσδιώρισε τον τοιούτο χρόνο επισκευής σε ολίγες ημέρες υπό την προϋπόθεση της υπάρξεως συμπνοίας μεταξύ των αντιδίκων, νιι) το υπό της εναγούσης υποστηριζόμενο χρηματικό κόστος των 6.000.000 δραχμών διά την επισκευή των προαναφερομένων ζημιών δεν συμβαδίζει προς την ολιγοήμερη διάρκεια των αναγκαίων εργασιών επισκευής, νιιι) δεν επιθανολογήθη ότι η συνέχιση των εργασιών προς το τμήμα της οικοδομής των πρώτου και δευτέρας εναγομένων (τότε καθ’ ών) κατά μήκος του κοινού ορίου των δύο ακινήτων αναμένεται να εμποδίσει την επισκευή των ρωγμών του μεσοτοίχου και ιx) η προσωρινή διακοπή και μη συνέχιση των εργασιών εντός του ακινήτου των πρώτης και δευτέρας εναγομένων (τότε καθ’ ών) εγκυμονούσε -ένεκα της μη ολοκληρώσεως του φέροντος οργανισμού του υπογείου και των σημείων αντιστηρίξεως προς την οδό ……………..- σοβαρό κίνδυνο καταρρεύσεως (λόγω της υψομετρικής διαφοράς), πλημμύρας (λόγω πιθανής φθινοπωρινής νεροποντής) και συνακόλουθης διαβρώσεως του υπεδάφους των οδού και παρόδου …………….. και του υπεδάφους της οικοδομής της καθ’ ής. Ακολούθως απερρίφθησαν τα πρώτο και τρίτο αιτήματα της αιτήσεως ασφαλιστικών μέτρων περί προσωρινής διακοπής των οικοδομικών εργασιών εντός του ακινήτου των πρώτου και δευτέρας εναγομένων επί του κοινού ορίου των δύο ακινήτων και περί συντηρητικής κατασχέσεως πάσης κινητής και ακινήτου περιουσίας των ως άνω διαδίκων (και δή μέχρι του ποσού των 6.000.000 δραχμών) και εν σχέσει προς το δεύτερο αίτημα διετάχθη διαφορετικό από το αιτηθέν ασφαλιστικό μέτρο διά υποχρεώσεως των καθ’ ών (πρώτης και δευτέρας εναγομένων) προς αποκατάσταση των ζημιών της οικοδομής της εναγούσης (τότε αιτούσης) κατά τις συνήθεις μεθόδους, οι οποίες περιγράφονται στις οδηγίες του Υπουργείου Περιβάλλοντος Χωροταξίας και Δημοσίων Έργων και τις συστάσεις του Εθνικού Μετσοβείου Πολυτεχνείου διά την επισκευή βλαβών από σεισμούς εντός προθεσμίας τριάντα ημερών από της επιδόσεως της αποφάσεως. Μετά ταύτα, την 13<sup>ην</sup> Οκτωβρίου 1994 η ενάγουσα υπέβαλε την από 13-10-1994 αίτηση (υπ’ αριθ. εισερχ. … /13-10-1994) προς τον Εισαγγελέα Πλημμελειοδικών Πειραιώς, διά της οποίας ισχυρίσθη ότι οι μέχρι τότε αντίδικοι ιδιοκτήτες (νύν πρώτος εναγόμενος και δευτέρα εναγομένη), καθώς και οι νύν τρίτος, πέμπτος και έκτος εναγόμενοι (επιβλέπων πολιτικός μηχανικός και εργολάβοι) δεν συνεμορφώθησαν προς το διατακτικό της προρρηθείσης αποφάσεως ασφαλιστικών μέτρων αλλά προέβησαν εις επεμβάσεις στην επίδικη φέρουσα λιθοδομή του μεσοτοίχου της οικίας της άνευ αδείας της οικείας πολεοδομικής αρχής. Εζήτησε δέ να διαταχθεί το Δ΄ Αστυνομικό Τμήμα Πειραιώς να συστήσει εις τους καθ’ ών η ως άνω αίτηση αφ’ ενός ότι δεν δικαιούνται να προβαίνουν σε οιαδήποτε εργασία&nbsp; επί του εξωτερικού τοίχου της οικοδομής της άνευ αδείας της αρμοδίας πολεοδομικής αρχής, η οποία τυγχάνει εκδοτέα μόνον κατόπιν αιτήσεως της ιδίας ως ιδιοκτητρίας του συγκεκριμένου ακινήτου, και αφ’ ετέρου ότι δεν δικαιούνται να καλύψουν τον (δυτικό) τοίχο της οικίας της ή μέρους αυτού άνευ της κατά τα ως άνω επισκευής του. Επ’ αυτής εξεδόθη η υπ’ αριθ. …… /13-10-1994 παραγγελία της Αντεισαγγελέως Πρωτοδικών Πειραιώς προς το Δ΄ Αστυνομικό Τμήμα Πειραιώς διά εξέταση της βασιμότητος της αιτήσεως κατόπιν προσκλήσεως αμφοτέρων των ενδιαφερομένων μερών (προσκομισθείσα αυθημερόν υπό της εναγούσης εις το οικείο Αστυνομικό Τμήμα), οπότε την 14<sup>η</sup> Οκτωβρίου ενεφανίσθησαν από την μία πλευρά η ενάγουσα μετά του πολιτικού μηχανικού …….. και από την άλλη πλευρά οι πρώτος και τρίτος εναγόμενοι και, αφού έγιναν οι δέουσες συστάσεις, συνεφωνήθη να μεταβούν ο ως άνω πολιτικός μηχανικός της εναγούσης μετά του τρίτου εναγομένου επιβλέποντος πολιτικού μηχανικού των πρώτου και δευτέρας εναγομένων στην Διεύθυνση Πολεοδομίας Δήμου Πειραιώς προς διευθέτηση του θέματος (βλ. υπ’ αριθ. πρωτ…….. /14-10-1994 δελτίο συμβάντων Δ΄ Αστυνομικού Τμήματος Πειραιώς). Αυθημερόν η ενάγουσα υπέβαλε την υπ’ αριθ. πρωτ. …… /14-10-1994 αίτηση προς το Πολεοδομικό Γραφείο Δήμου Πειραιώς, διά της οποίας ζητούσε την άμεση παρέμβαση των αρμοδίων πολεοδομικών υπαλλήλων διά τον λόγον ότι είχε ολοκληρωθεί ο ξυλότυπος σκυροδετήσεως του υπογείου της ομόρου οικοδομής, η στάθμη της πλακός του οποίου, κατά παράβασιν του άρθρου 7§1 Ν. 1557 /1985, ευρίσκεται κατά το εν επαφή προς την ιδιοκτησία της όριο επί της ρυμοτομικής γραμμής της οδού …………….. σε ύψος&nbsp; κατά 1,90 μέτρο υπεράνω της οριστικής και αμετάβλητης στάθμης του πεζοδρομίου, ενώ κατά νόμον έπρεπε να είναι σε ανώτατο ύψος μέχρι 1,50 μέτρο υπεράνω της ως άνω στάθμης. Ακολούθως η ενάγουσα επέδωσε προς τον πρώτο εναγόμενο και την δευτέραν εναγομένη την από 17-10-1994 εξώδικη πρόσκληση, διά της οποίας ισχυρίσθη ότι οι αντίδικοι αυτής κατά παράβασιν του ως άνω δικαστικώς διαταχθέντος ασφαλιστικού μέτρου συνέχισαν τις εργασίες ανοικοδομήσεως εντός του οικοπέδου αυτών άνευ επισκευής του τοιχείου της οικοδομής της και ότι επεκάλυψαν πολύ μεγάλο μέρος του τοιχείου (και δή κατά το κρισιμώτερο τμήμα του εις το κέντρο των ζημιών) διά των δοκών και της πλακός οροφής του υπογείου της ομόρου οικοδομής αυτών, ούτως ώστε πλέον να έχει ματαιωθεί οριστικώς η εκτέλεση της ως άνω δικαστικής αποφάσεως. Εκάλεσε δε αυτούς να γνωρίσουν προς την ιδίαν εάν επιτρέπουν την είσοδο εντός του ακινήτου αυτών συνεργείου της ιδίας (εναγούσης) και να ανεχθούν την υπό του συνεργείου της επισκευή του ως άνω τοιχείου. Εις απάντησιν ο πρώτος εναγόμενος και η δευτέρα εναγομένη επέδωσαν προς την ενάγουσα την από 21-10-1994 εξώδικη διαμαρτυρία, διά της οποίας απήντησαν ότι εντός του πλαισίου εφαρμογής του διατακτικού της ως άνω αποφάσεως διαδικασίας ασφαλιστικών μέτρων συνέχισαν τις εργασίες ανοικοδομήσεως του φέροντος οργανισμού και της οροφής του υπογείου εντός του ακινήτου αυτών και παραλλήλως παρουσία της ιδίας της εναγούσης προέβησαν κατά τις υποδείξεις του υπ’ αυτής ενταλθέντος και συμπαρασταθέντος κατά τις εργασίες πολιτικού μηχανικού . … εις την επισκευή του δυτικού τοίχου της οικίας της κατά το σημείον αναμενομένης επαφής αυτού μετά του σκυροδέματος του υπογείου της οικοδομής αυτών, οπότε έκριναν ότι δεν συνέτρεχε λόγος να επιτρέψουν σε συνεργείο της εναγούσης το έργο της τοιαύτης επισκευής (άλλωστε τέτοια ανοχή δεν συμπεριελαμβάνετο στο διατακτικό της αποφάσεως ασφαλιστικών μέτρων). Επεφυλάχθησαν δέ της ασκήσεως τακτικής αγωγής εναντίον της διά αποκατάστασιν της πάσης φύσεως θετικής και αποθετικής ζημίας από τις μέχρι τούδε ενέργειες της εναγούσης εις βάρος αυτών. Την 25<sup>ην</sup> Οκτωβρίου 1994 επακολούθησε (επί τη βάσει της προρρηθείσης υπ’ αριθ. πρωτ. ….. /14-10-1994 αιτήσεως της εναγούσης προς το Πολεοδομικό Γραφείο Δήμου Πειραιώς) διενέργεια αυτοψίας και συνετάγη το υπ’ αριθ. πρωτ. ……… /26-10-1994 έγγραφο του Τμήματος Αυθαιρέτων της Διευθύνσεως Πολεοδομίας του Δήμου Πειραιώς, διά του οποίου αναφέρεται ότι διεπιστώθη ασυμφωνία των εγκεκριμμένων σχεδίων της υπ’ αριθ. … /1994 οικοδομικής αδείας της Διευθύνσεως Πολεοδομίας Πειραιώς προς την υφισταμένη κατάσταση της υπό ανέγερσιν οικοδομής των πρώτου και δευτέρας εναγομένων ως προς το ύψος του υπογείου και εδόθη εντολή προς το Δ΄ Αστυνομικό Τμήμα Πειραιώς διά διακοπή των οικοδομικών εργασιών, οι οποίες είχαν εκτελεσθεί μέχρι την υλοποίηση της πλακός οροφής του υπογείου. Εν συνεχεία η ενάγουσα απέστειλε την υπ’ αριθ. πρωτ. ……./31-10-1994 αίτηση προς το Πολεοδομικό Γραφείο Δήμου Πειραιώς, διά της οποίας εζήτησε την εξέταση των εγκεκριμένων σχεδίων της υπό ανέγερσιν ομόρου οικοδομής των πρώτου και δευτέρας εναγομένων, ώστε αυτά να τροποποιηθούν και να είναι σύμφωνα προς την ήδη διαμορφωμένη κατάσταση αναφορικώς προς το προαναφερθέν ύψος της πλακός οροφής του υπογείου. Μετά ταύτα, την 2<sup>α</sup> Νοεμβρίου 1994 ο τρίτος εναγόμενος (επιβλέπων αρχιτέκτων μηχανικός της υπό ανέγερσιν οικοδομής των πρώτου και δευτέρας εναγομένων) υπέβαλε προς την Διεύθυνση Πολεοδομίας Δήμου Πειραιώς τεχνική έκθεση, διά της οποίας εξέθεσε ότι κατά το ανατολικό όριο του ακινήτου των ως άνω εντολέων του υπάρχει παλαιός μεσότοιχος με την όμορη οικοδομή της εναγούσης, του οποίου το ισόγειο τμήμα αποτελείται από λιθοδομή πάχους 55 εκατοστών και από εξωτερικό επίχρισμα ασβεστοκονιάματος, το οποίο, όμως, παρουσιαζει σποραδική διάβρωση λόγω παλαιότητος και φθορά από την υγρασία. Δεδομένου δέ ότι η δυτική πλευρά του μεσοτοίχου αναμένεται να ενταχθεί εις την νέα οικοδομή των πρώτου και δευτέρας εναγομένων, προτετάθη υπ’ αυτού (επιβλέποντος μηχανικού) η επισκευή του μεσοτοίχου διά της επιχρίσεως αυτού μετά νέου κονιάματος. Διευκρινίσθη περαιτέρω ότι το προς επισκευήν τμήμα του μεσοτοίχου έχει διαστάσεις μήκους 13,50 μέτρων και πλάτους 3,50 μέτρων και καλύπτει το ισόγειο και περιέγραψε ως προτεινόμενες εργασίες την καθαίρεση του επιχρίσματος, το πλύσιμο διά ύδατος υπό πίεσιν, την εισαγωγή πλουσίου σκυροδεματοκονιάματος εις τους αρμούς και εξωτερικό αρμολόγημα διά σκυροδεματοκονιάματος (υπό την διευκρίνιση ότι η ενημέρωση έγινε λόγω διαφοροποιήσεως του ύψους μεταξύ του υπογείου και του πρώτου ορόφου της υπό ανέγερσιν οικοδομής). Επακολούθησε το υπ’ αριθ. πρωτ. ………. /94 /3-11-1994 έγγραφο του Τμήματος Αυθαιρέτων της Διευθύνσεως Πολεοδομίας του Δήμου Πειραιώς, διά του οποίου εγνωστοποιήθη προς το Δ΄ Αστυνομικό Τμήμα Πειραιώς ότι μετά την αμέσως ως άνω από 2-11-1994 ενημέρωση της υπ’ αριθ. … /1994 οικοδομικής αδείας (της Διευθύνσεως Πολεοδομίας Δήμου Πειραιώς) ηδύνατο να επιτραπεί η συνέχιση των διακοπεισών εργασιών ανοικοδομήσεως της οικοδομής των πρώτου και δευτέρου εναγομένων. Την 3<sup>η</sup> Νοεμβρίου 1994 η ενάγουσα εκάλεσε την Άμεση Δράση Αττικής να επιληφθεί διά την συνέχιση των εργασιών επί του ομόρου οικοπέδου των ως άνω αντιδίκων αυτής. Εν συνεχεία διά του υπ’ αριθ. πρωτ. … /4-11-1994 εγγράφου της προς το Πολεοδομικό Γραφείο Δήμου Πειραιώς εζήτησε την χορήγηση επικυρωμένων αντιγράφων της αναθεωρήσεως της υπ’ αριθ. .. /1994 οικοδομικής αδείας της Διευθύνσεως Πολεοδομίας Δήμου Πειραιώς και του αμέσως ως άνω αναφερομένου υπ’ αριθ. πρωτ. . /.. /3-11-1994 εγγράφου σήματος του Τμήματος Αυθαιρέτων της Διευθύνσεως Πολεοδομίας του Δήμου Πειραιώς προς το Δ΄ Αστυνομικό Τμήμα Πειραιώς διά συνέχιση των οικοδομικών εργασιών, όπως επίσης και τυχόν αδείας επισκευής του μεσοτοίχου των δύο ακινήτων. Επιπροσθέτως η ενάγουσα απέστειλε προς το Πολεοδομικό Γραφείο (κατ’ ακριβέστερο προσδιορισμό Διεύθυνση Πολεοδομίας) Δήμου Πειραιώς τις υπ’ αριθ. πρωτ. ….. /11-11-1994 και …… /15-11-1994 αιτήσεις, διά της πρώτης εκ των οποίων εζήτησε επικυρωμένο αντίγραφο της εις βάρος της καταγγελίας, εντός του πλαισίου της οποίας ανεμένετο η προσέλευση των αρμοδίων πολεοδομικών υπαλλήλων εις την οικίαν της προς διενέργεια αυτοψίας την 14<sup>η</sup> Νοεμβρίου 1994, και διά της δευτέρας εκ των οποίων επεσήμανε, μεταξύ άλλων, ότι βάσει των εγκεκριμένων σχεδίων ανοικοδομήσεως της (ομόρου προς την δική της) οικοδομής των αντιδίκων (πρώτου και δευτέρας εναγομένων) η τελική στάθμη της οροφής του πρώτου ορόφου ανέρχεται σε ύψος 7,64 μέτρων αντί του ανωτάτου επιτρεπομένου ύψους των 7,50 μέτρων και εζήτησε την διακοπή των εργασιών επί της ομόρου οικοδομής. Επακολούθησε το υπ’ αριθ. πρωτ. ……… /. /15-11-1994 έγγραφο του Τμήματος Αυθαιρέτων της Διευθύνσεως Πολεοδομίας Πειραιώς προς την ενάγουσα, διά του οποίου η τελευταία εκλήθη να προσκομίσει εντός πενθημέρου την άδεια και τα σχέδια ανοικοδομήσεως της παλαιάς διωρόφου οικοδομής της επ’ απειλή ακολουθήσεως της διαδικασίας αυθαιρέτων, καθώς και η υπ’ αριθ. πρωτ. …… /17-11-1994 αίτηση της εναγούσης προς τον Εισαγγελέα Πρωτοδικών Πειραιώς, διά της οποίας εζήτησε να διαταχθεί η Διεύθυνση Πολεοδομίας Πειραιώς να χορηγήσει εις αυτήν επικυρωμένο αντίγραφο της εις βάρος της γενομένης καταγγελίας αναφορικώς προς την δόμηση της παλαιάς διωρόφου οικίας της, επί τη βάσει της οποίας εξεδόθη το υπ’ αριθ. πρωτ. …. /17-11-1994 έγγραφο του Εισαγγελέως Πρωτοδικών Πειραιώς προς την Διεύθυνση Πολεοδομίας Πειραιώς. Την 20ή Φεβρουαρίου 1995 η ενάγουσα υπέβαλε την υπ’ αριθ. πρωτ. … /20-2-1995 αίτηση προς το Τεχνικό Επιμελητήριον Ελλάδος διά καθορισμό πραγματογνώμονος και διά του υπ’ αριθ. πρωτ. …. /7-3-1995 εγγράφου του Τεχνικού Επιμελητηρίου Ελλάδος ωρίσθη, κατ’ άρθρον 2§1 ΠΔ 10 /16-1-1935, ο πολιτικός μηχανικός ……….. Την 16<sup>η</sup> Μαρτίου 1995 (και ενώ η νέα οικοδομή των πρώτου και δευτέρας εναγομένων ευρίσκετο στο στάδιο αποπερατώσεως – ολοκληρώσεως των οπτοπλινθοδομών) ο ως άνω πραγματογνώμων ΤΕΕ διενήργησε ιδιωτική αυτοψία στους εξωτερικούς και εσωτερικούς χώρους της παλαιάς διωρόφου οικίας της εναγούσης (παρουσία των πολιτικών μηχανικών ……. και …….. ως εκπροσώπων της εναγούσης και των τρίτου και τετάρτης εναγομένων αρχιτεκτόνων μηχανικών ως εκπροσώπων των πρώτου και δευτέρου εναγομένων), ενώ την 30ή Μαρτίου 1995 διενήργησε αυτοψία στην νεοανεγειρομένη οικοδομή των πρώτου και δευτέρας εναγομένων (παρουσία μόνον των πρώτου και δευτέρας εναγομένων ιδιοκτητών της νεοανεγειρομένης οικοδομής και των τρίτου και τετάρτης εναγομένων αρχιτεκτόνων μηχανικών – τεχνικών εκπροσώπων των ως άνω συνιδιοκτητών άνευ παρουσίας του εκπροσωπούντος την ενάγουσα μηχανικού λόγω κωλύματος).&nbsp; Προσεκομίσθησαν δέ προς αυτόν εκατέρωθεν, πλήν άλλων, και άπαντα τα εις το σκεπτικό τούτο προαναφερόμενα έγγραφα, καθώς και φωτογραφίες απεικονίσεως των εργασιών κατεδαφίσεως, εκσκαφής και προόδου των οικοδομικών εργασιών, διά των οποίων απεικονίζοντο τα προγενέστερα του διορισμού του ως άνω πραγματογνώμονος στάδια εργασιών από της ενάρξεως έως του διορισμού του. Εν συνεχεία ο ως άνω διορισθείς πραγματογνώμων ΤΕΕ εζήτησε από τους τεχνικούς εκπροσώπους της εναγούσης (….) και των πρώτης και δευτέρας εναγομένων (. ……………..) να παρίστανται κατά την επίσκεψή του στην Διεύθυνση Πολεοδομίας Δήμου Πειραιώς προς αποσαφήνιση στοιχείων και διευκρίνιση αβλεψιών της ως άνω Υπηρεσίας τόσο κατά την διαδικασία εκδόσεως των οικοδομικών αδειών (κατεδαφίσεως παλαιάς και ανεγέρσεως νέας οικοδομής) των πρώτου και δευτέρας εναγομένων όσο και κατά τις διενεργηθείσες αυτοψίες των πολεοδομικών υπαλλήλων αλλά οι ως άνω πολιτικός και αρχιτέκτων μηχανικοί θεώρησαν μη απαραίτητη την παρουσία αυτών κατά την ως άνω επίσκεψη. Την 8<sup>η</sup> Μαΐου 1995 ο διορισθείς πραγματογνώμων ΤΕΕ διενήργησε αυτοψία επί του ακινήτου της εναγούσης παρουσία των τεχνικών συμβούλων αυτής πολιτικών μηχανικών . …….. και ……… και διενήργησε μετρήσεις στην ως άνω ιδιοκτησία αναφορικώς προς πιστοποιηθείσες αβλεψίες πρώτον στο τοπογραφικό διάγραμμα «κυρωτικής πράξεως διατηρήσεως παρόδου ……………..», δεύτερον στην από 2-11-1994 τεχνική έκθεση επισκευής μεσοτοίχου του αρχιτέκτονος μηχανικού . …………….., τρίτον στην πολεοδομική έγκριση υπολογισμού των υψών της οικοδομής των πρώτου και δευτέρου εναγομένων επί τη βάσει του υπ’ αριθ. Α – Ο σχεδίου αρχιτεκτονικής μελέτης του αρχιτέκτονος μηχανικού . …………….. και τέταρτον στα σχέδια και παρελκόμενα στοιχεία εγκεκριμμένης μελέτης (έτους 1990 – 1991) της ανατολικώς από την παλαιά διώροφη οικία της εναγούσης ανεγερθείσης διώροφης κατοικίας ιδιοκτησίας ……… (επί της οδού …………….. αριθ. .), κατά την ανέγερση της οποίας, κατά τους ισχυρισμούς της εναγούσης, εδημιουργήθησαν ρηγματώσεις στον μεσότοιχο μεταξύ εκείνης της διώροφης οικίας και της παλαιάς διώροφης οικίας της εναγούσης. Τις 12<sup>η</sup> και 15<sup>η</sup> Μαΐου 1995 ο ως άνω διορισθείς πραγματογνώμων ΤΕΕ μετέβη εις την Διεύθυνση Πολεοδομίας Πειραιώς και εζήτησε διευκρινίσεις αφ’ ενός εν σχέσει προς την εις ανωτέρω σημείο του σκεπτικού αναφερομένη έκθεση επικινδύνου, η οποία, αν και αφορούσε μεσότοιχο ανήκοντα από κοινού και κατ’ ισομοιρίαν εις τους αντιδίκους ιδιοκτήτες των προαναφερομένων ομόρων ακινήτων, εν τούτοις είχε κοινοποιηθεί μόνον στην ενάγουσα (ιδιοκτήτρια της επί της οδού …………….. αριθ. . παλαιάς διωρόφου οικίας) και ουχί και στον πρώτο εναγόμενο και στην δευτέρα εναγομένη ως (συν)ιδιοκτήτες του ομόρου ακινήτου του κατεδαφισθέντος παλαιού κτίσματος (επί της οδού …………….. αριθ. .), και αφ’ ετέρου εν σχέσει προς τις εις ανωτέρω σημείον διαπιστωθείσες αβλεψίες (καθ’ όσον: α. διά του από Δεκεμβρίου 1993 τοπογραφικού διαγράμματος του ……….. περί απεικονίσεως της ευρυτέρας περιοχής των οδού και παρόδου …………….. του επιστηρίξαντος την έκδοση της υπ’ αριθ. .. /1993 πράξεως του Νομάρχου Πειραιώς περί διατηρήσεως της παρόδου …………….. ως αδιεξόδου δεν έχει αποτυπωθεί το προαναφερόμενο παλαιό κτίσμα του ακινήτου των πρώτου και δευτέρου εναγομένων, αν και τούτο, κατά τα προαναφερθέντα, κατεδαφίσθη σε μεταγενέστερο της συντάξεως του ως άνω τοπογραφικού διαγράμματος χρόνο, β. διά του ιδίου τοπογραφικού διαγράμματος η ανατολική πλευρά του ακινήτου της εναγούσης έχει μετρηθεί ότι έχει μήκος 16 μέτρων αντί του πραγματικού των 18 μέτρων και άνω, γ. διά του συνημμένου στον προαναφερθέντα τίτλο κτήσεως της εναγούσης τοπογραφικού διαγράμματος του αρχιτέκτονος μηχανικού ……….. δεν έχουν αποτυπωθεί οι μεσότοιχοι του ισογείου ορόφου της παλαιάς διωρόφου οικίας της εναγούσης ούτε η διαφοροποίηση της δομήσεως στον πρώτο όροφο και δή η μετατόπιση της δυτικής πλευράς κατά 20 εκατοστά και δ. στην από 2-11-1994 θεώρηση της τεχνικής εκθέσεως επισκευής μεσοτοίχου του αρχιτέκτονος μηχανικού . …………….. δεν έγινε οιαδήποτε αναφορά σε ρηγματώσεις του μεσοτοίχου). Μετά από τις επιτόπιες μεταβάσεις και επισκοπήσεις και την μελέτη των προς αυτόν εκατέρωθεν προσκομισθέντων στοιχείων εξεπονήθη υπό του ως άνω πραγματογνώμονος ΤΕΕ η από 25-5-1995 ιδιωτική τεχνική έκθεση. Διετυπώθησαν δέ υπ’ αυτού οι ακόλουθες παρατηρήσεις και επισημάνσεις: α) από την γνωμάτευση του συντάξαντος το συνημμένο στον τίτλο κτήσεως της εναγούσης τοπογραφικό διάγραμμα αρχιτέκτονος μηχανικού …….. και την από 7-9-1994 γνωμάτευση του πολιτικού μηχανικού ……… «τεκμαίρεται» ότι κατά τον χρόνον αγοράς από την ενάγουσα του επί της οδού …………….. αριθ. .. κειμένου ακινήτου δεν είχαν εντοπισθεί βλάβες ή ζημίες (υπό τύπο ρηγματώσεων) επί της εντός αυτού υφισταμένης παλαιάς διωρόφου οικίας της ως άνω διαδίκου (αφού εδόθη έγκριση από στατικής και τεχνικής απόψεως διά την διενέργεια της αγοράς της), β) από την επισκόπηση των υπ’ αριθ. Φ1 και Φ2 φωτογραφιών της μελέτης του τρίτου εναγομένου περί κατεδαφίσεως του παλαιού οικήματος των πρώτου και δευτέρας εναγομένων, οι οποίες απεικονίζουν τις όμορες οικίες των αντιδίκων ιδιοκτητών προ της διενεργείας της κατεδαφίσεως, δεν παρατηρούνται εμφανείς ρηγματώσεις επί της οικίας της εναγούσης, ενώ η μετώπη του εξώστου αυτής τυγχάνει ανέπαφη, γ) αντιθέτως διά προφορικής δηλώσεως του πρώτου εναγομένου συνιδιοκτήτου του προς δυσμάς ομόρου ακινήτου και διά της 15-6-1994 τεχνικής εκθέσεως των τρίτου και τετάρτης εναγομένων αρχιτεκτόνων μηχανικών προβάλλεται ότι η οικία της εναγούσης είχε υποστεί βλάβες κατά τον σεισμό του έτους 1981 και ότι κατά το έτος 1993 ενεφάνιζε δεκάδες ρηγματώσεις&nbsp; επί της προσόψεως, δ) όμως, κατά τις υπ’ αυτού (πραγματογνώμονος ΤΕΕ) εκ των υστέρων γενόμενες ιδιωτικές αυτοψίες δεν ενετοπίσθησαν ρηγματώσεις μετά μορφολογίας προσιδιαζούσης σε σεισμικές επιβαρύνσεις ούτε και επισκευές βλαβών λόγω σεισμού, ε) εν τούτοις ο ισχυρισμός της πλευράς των εναγομένων περί ρηγματώσεων είναι εν μέρει βάσιμος και δή αναφορικώς προς τις πράγματι υφιστάμενες ρηγματώσεις της ανατολικής πλευράς της διωρόφου οικίας της εναγούσης, τα γενεσιουργά αίτια των οποίων πρέπει να αναζητηθούν σε άλλους παράγοντες (ανεξαρτήτους σεισμικών δονήσεων αλλά και ανεξαρτήτους των δονήσεων της κατεδαφίσεως και της εκσκαφής του από την δυτική πλευρά του ακινήτου της εναγούσης κειμένου ομόρου ακινήτου των πρώτου και δευτέρας εναγομένων), στ) ειδικώτερον, εντός του έτους 1991 δυνάμει της υπ’ αριθ. … /27-2-1991 οικοδομικής αδείας της Διευθύνσεως Πολεοδομίας Δήμου Πειραιώς επραγματοποιήθησαν εργασίες κατεδαφίσεως και ακολούθησαν εργασίες εκσκαφών διά την θεμελίωση και ανέγερση νέου διωρόφου μεθ’ υπογείου εντός του εξ ανατολών της οικίας της εναγούσης παλαιού ισογείου (επί της οδού …………….. αριθ. ..) ιδιοκτησίας …….. (μη διαδίκου), κατά την διάρκεια των οποίων εδημιουργήθησαν ζημίες στον (ανατολικό) μεσότοιχο και σε τμήματα των εγκαρσίων προς αυτόν ζεύξεων μεταξύ των ιδιοκτησιών της εναγούσης και της ……….., μικρό μέρος των οποίων επεσκευάσθη προχείρως από τον πέμπτον εναγόμενο εργολάβο, ο οποίος σε μεταγενέστερο χρόνο ανέλαβε την διαμόρφωση του φέροντος οργανισμού επί της νεοανεγειρομένης τότε οικοδομής των πρώτου και δευτέρου εναγομένων, εξ ής απορρέει η επίδικη διαφορά, ζ) εντός των μηνών Μαρτίου και Απριλίου του έτους 1994 αφ’ ενός κατεδαφίσθη το δυτικώς από την παλαιά διώροφη οικία της εναγούσης όμορο παλαιό κτίσμα των πρώτου και δευτέρας εναγομένων και αφ’ ετέρου διηνεργήθη η εκσκαφή του εδάφους του οικοπέδου, από τις οποίες εργασίες εδημιουργήθησαν ζημίες στον (δυτικό) μεσότοιχο και στα εγκάρσια προς αυτόν φέροντα στοιχεία του ακινήτου της εναγούσης, η) επί της παρειάς του μεσοτοίχου, η οποία ενεσωματώθη στο νέο διώροφο κτίσμα των πρώτου και δευτέρας εναγομένων, διενεργήθησαν -βάσει τεχνικής εκθέσεως (του αρχιτέκτονος μηχανικού . …………….. υπό ημερομηνία θεωρήσεως 2-11-1994 της Διευθύνσεως Πολεοδομίας Δήμου Πειραιώς) συνημμένης σε σχέδια ενημερώσεως του φακέλλου της υπ’ αριθ. … /1994 οικοδομικής αδείας της Διευθύνσεως Πολεοδομίας Πειραιώς- επισκευαστικές εργασίες πρώτον καθαιρέσεως επιχρίσματος, δεύτερον πλυσίματος διά ύδατος υπό πίεσιν, τρίτον εισαγωγής πλουσίου σκυροδεματοκονιάματος κατά τους αρμούς, τέταρτον εξωτερικού αρμολογήματος διά σκυροδεματοκονιάματος και πέμπτον τοποθετήσεως συρματοπλέγματος εξαγώνου οπής (εν είδει οπλισμού του σκυροδεματοκονιάματος) εφ’ όλης της επιφανείας της παρειάς, θ) οι βλάβες της παλαιάς διώροφης οικοδομής της εναγούσης δεν αμφισβητούνται εκ μέρους του πρώτου εναγομένου, πλήν, όμως, αμφισβητείται το ποσοστό ζημιών, το οποίον οφείλεται σε δονητικές κρούσεις των χειροκινήτων αεροσφύρων κατά την κατεδάφιση και το ποσοστό των βλαβών, το οποίο οφείλεται στις δονήσεις του εδάφους εγγύς του μεσοτοίχου λόγω χρήσεως μηχανικού σφυρίου και εκσκαφέως (τσάπας) κατά την φάση των εκσκαφών κάτω από την στάθμη εδράσεως του παλαιού μεσοτοίχου, ι) διά απασών των προμνημονευομένων τεχνικών εκθέσεων (από 27-4-1994 εκθέσεως ιδιωτικής αυτοψίας ………, από 17-5-1994 εκθέσεως επικινδύνου Τμήματος Επικινδύνων Διευθύνσεως Πολεοδομίας Πειραιώς, από 11-6-1994 εκθέσεως ιδιωτικής αυτοψίας ……, από 15-6-1994 τεχνικής εκθέσεως . …………….. και . …………….., από 7-9-1994 βεβαιώσεως ……., από Σεπτεμβρίου 1994 τεχνικής εκθέσεως ……… και από 5-7-1994 εκθέσεως κοστολογήσεως αποκαταστάσεως ζημιών ……….) δεν λαμβάνεται υπ’ όψιν το ιστορικό της οικοδομής της εναγούσης και δεν περιγράφεται έστω και διά σκαριφήματος ο φέρων οργανισμός του κτιρίου εν συναρτήσει προς τον μεσότοιχο και τις στάθμες των δαπέδων του κατεδαφισθέντος ομόρου παλαιού κτίσματος ούτε απεικονίζονται εσωτερικώς οι βλάβες του μεσοτοίχου και οι αποκολλήσεις των εγκαρσίων τοίχων πληρώσεως, ια) οι ως άνω ελλείψεις ερμηνεύουν κατά κάποιον τρόπον την εμπλοκή των αντιδίκων σε υπεράσπιση (προβολή) ισχυρισμών μετά σαφούς αποκλίσεως από την πραγματικότητα, αφού η μέν ενάγουσα (βάσει των τεχνικών εκθέσεων ……… και …….) προσδιώρισε το κόστος αποκαταστάσεως των ζημιών του δυτικού μεσοτοίχου της οικίας της στο χρηματικό ύψος των 6.000.000 δραχμών και ο πρώτος εναγόμενος και η δευτέρα εναγομένη (βάσει της γνωματεύσεως των τρίτου και τετάρτης εναγομένων και της τεχνικής εκθέσεως ………) προσδιώρισαν το αντίστοιχο κόστος σε χρηματικό ύψος 300.000 δραχμών, ιβ) επί της τεχνικής εκθέσεως του ……… περιέχονται οι πλέον σοβαρές αποκλίσεις από την πραγματικότητα, επειδή η ενάγουσα δεν επέτρεψε την είσοδό του εις την οικία της διά επιθεώρηση των εσωτερικών χώρων αυτής, ιγ) ειδικώτερον, διά της ως άνω εκθέσεως του …….. έχει επισημανθεί πρώτον ότι δεν δύναται να αποκλεισθεί η διαταραχή του μεσοτοίχου κατά την διάρκεια της κατεδαφίσεως ή των εκσκαφών λαμβανομένης υπ’ όψιν και της παλαιότητος και της ανορθοδόξου κατασκευής της οικίας της εναγούσης από σκελετό πρώτου ορόφου με υποστυλώματα φυτευτά στην λιθοδομή (ενώ εν τοις πράγμασιν ο φέρων οργανισμός του πρώτου ορόφου εδράζεται επί των από του έτους 1960 χρονολογουμένων στύλων και δοκαριών εξ οπλισμένου σκυροδέματος του ισογείου), δεύτερον ότι επί της προσόψεως της οικοδομής παρουσιάζονται ρηγματώσεις κατά τον τοίχο του ισογείου πέριξ των παραθύρων, οι οποίες έχουν αποτυπωθεί και διά φωτογραφιών ληφθεισών προ της κατεδαφίσεως του παλαιού κτίσματος των πρώτου και δευτέρας εναγομένων (ενώ διά του πρωτοτύπου της αντιστοίχου φωτογραφίας του έτους 1993 δεν αποτυπώνονται εμφανείς ρηγματώσεις προ της κατεδαφίσεως) και τρίτον ότι οι ρωγμές του κτιρίου της εναγούσης είναι επιφανειακές και μικρής σημασίας (ενώ εν τοις πράγμασιν τουλάχιστον κατά τις περιοχές του μεσοτοίχου, όπου δεν αφέθηκε επαρκές -κατά την γνώμη των μηχανικών της εναγούσης- εδαφικό έρεισμα εντοπίσθηκαν διαμπερείς ρηγματώσεις εντός του δωματίου εστίας και δύο διαμπερείς ρηγματώσεις εντός του πρώτου δωματίου του πρώτου ορόφου), ιδ) διά των γνωματεύσεων (εκθέσεων ιδιωτικής αυτοψίας) των …….. και …… έχει διατυπωθεί η άποψη ότι δεσπόζον γενεσιουργό αίτιο των ρηγματώσεων ήτο η χρήση μηχανήματος σφύρας σε στάθμη χαμηλότερη από τα θεμέλια του κτιρίου της εναγούσης και παραλλήλως θεωρείται πιθανή κάποια διαφορική καθίζηση της θεμελιώσεως [πλήν, όμως, υπό την εκδοχή της συνδρομής των ως άνω αιτιάσεων ο μεσότοιχος έδει να έχει καταρρεύσει και ουχί απλώς να ρηγματωθεί και να αποκολληθεί από τα φέροντα γραμμικά στοιχεία (στύλους και δοκούς), τα οποία από του έτους 1960 συνιστούν τον φέροντα οργανισμό του κτιρίου, αφού πρώτον εκτός της συναφείας και δύο μικρών ζεύξεων των άκρων του μεσοτοίχου μετά των εγκαρσίων τοιχοποιιών δεν υπήρχαν άλλοι δεσμοί ή αντιστηρίξεις συγκρατήσεως αυτού από καταρρεύσεως εν περιπτώσει καθιζήσεως και δονήσεων και δεύτερον η σκληρότης και η συνοχή του εδάφους θεμελιώσεως του μεσοτοίχου δεν φαίνεται να επιτρέπουν καθιζήσεις], ιε) απαιτείται περαιτέρω διερεύνηση των ρηγματώσεων σε επίπεδο μελέτης, ιδιαιτέρως δέ πρέπει να ερευνηθεί η φαινομενικώς διαμπερής ρωγμή της δοκού οροφής πρώτου ορόφου, η οποία ερμηνεύεται ως απότοκος της εντατικής καταστάσεως της δοκού της όψεως του κτιρίου (ρηγμάτωση λόγω διατμήσεως ή ψαλιδισμού), εάν είναι διαμπερής, εις ήν περίπτωσιν κρίνεται ως λίαν δυσμενής διά την ασφάλεια της οικοδομής και χρήζει ειδικής αντιμετωπίσεως και ιστ) μετά την αποπεράτωση των οπτοπλινθοδομών της νέας οικοδομής των πρώτου και δευτέρας εναγομένων ο μεσότοιχος παραμένει εγκιβωτισμένος μεταξύ δύο σκελετών εξ οπλισμένου σκυροδέματος, οι οποίοι επί ενδεχομένης σεισμικής δονήσεως καλούνται να αναλάβουν μετ’ επαρκείας την σεισμική συνιστώσα, η οποία αντιστοιχεί σε κατακόρυφο φορτίο τοίχου βάρους 80 περίπου τόννων, ήτοι απαιτείται η επισκευή του μεσοτοίχου διά την ασφάλεια αμφοτέρων των οικοδομών (και ουχί μόνον της παλαιάς διωρόφου οικίας της εναγούσης). Συμπερασματικώς υπό του πραγματογνώμονος ΤΕΕ εξήχθη το πόρισμα ότι η παλαία διώροφη οικία της εναγούσης εμφανίζει βλάβες και ζημίες (κυρίως ρηγματώσεις μικρού εύρους) σε φέροντα και μη φέροντα δομητικά στοιχεία αυτής, οι οποίες οφείλονται σε βλαπτικές δομητικές δράσεις επί των μεσοτοίχων κατά τις κατεδαφίσεις των ομόρων και συνεχομένων προς την οικία …………….. παλαιών κτιρίων. Παραλλήλως εμφανίζει φθορές και ζημίες λόγω παλαιότητος των δομητικών στοιχείων και γηράνσεως των επιχρισμάτων. Εν σχέσει προς το κόστος επισκευής των ζημιών της ζημίας της εναγούσης διά της εκ μέρους αυτής προσκομιζομένης από υπ’ αριθ. πρωτ. …. /5-7-1994 προσφοράς αποκαταστάσεως βλαβών και ζημιών φέροντος δομικού σκελετού του πολιτικού μηχανικού …… αναφέρεται ότι διά κατασκευή των απαραιτήτων ικριωμάτων προς εκτέλεση των εργασιών απαιτείται κατ’ αποκοπήν χρηματικό ποσό 600.000 δραχμών, διά καθαίρεση των αποκολληθέντων τμημάτων επιχρίσματος (χρήση ειδικών αεροπιστόλων, πλήρη καθαρισμο των υπολειμμάτων, και συμπλήρωση του καθαρισμού διά υδροβολής και υδροαμμοβολής) απαιτείται χρηματικό ποσό 5.000 δραχμών ανά τετραγωνικό μέτρο, διά τοποθέτηση βλήτρων εκ χάλυβος τύπου «Φ8» ή «Φ10» κατά πυκνότητα τοποθετήσεως τετράδων ή εξάδων τεσσάρων τεμαχίων ανά τρία τετραγωνικά μέτρα (πάκτωση διά χρήσεως εποξειδικού κονιάματος δύο συστατικών, διάνοιξη διά χρήσεως τεσσάρων βλήτρων ανά τετραγωνικό μέτρο, σφήνωση και πάκτωση τετράδων ή εξάδων αναμονών βλήτρων κατά τους αρμούς μεταξύ των λίθων) απαιτείται χρηματικό ποσό 1.600 δραχμών ανά τεμάχιο βλήτρου, διά κατασκευή και τοποθέτηση σιδερωμάτων και πλέγματος τύπου «Τ196» απαιτείται χρηματικό ποσό 600 δραχμών ανά κιλό βάρους σιδηροπλισμού και πλέγματος και διά εκτόξευση ισχυρού σκυροδεματοκονιάμματος διά της τεχνικής μεθόδου «Γκανάιτ» («Gunite») απαιτείται χρηματικό ποσό 12.000 δραχμών ανά τετραγωνικό μέτρο επιφανείας. Επί τη βάσει των διά της ως άνω ιδιωτικής προσφοράς περιγραφομένων εργασιών αποκαταστάσεως της ζημίας η ενάγουσα διά της ενδίκου αγωγής προσδιορίζει το συνολικό κόστος αποκαταστάσεως των ζημιών της οικίας σε χρηματικό ποσό 23.849.874 δραχμών ή 69.992,29 ευρώ (υπό την επισήμανση ότι οι διά της ως άνω ιδιωτικής προσφοράς αναφερόμενες εργασίες επιστηρίζουν το υπό στοιχείο «Α» της αγωγής υποκεφάλαιο εργασιών αποκαταστάσεως του φέροντος δομικού σκελετού του κτιρίου αλλά έχουν υπολογισθεί βάσει τιμών μονάδων μικροτέρων από τις διά της αγωγής αναφερόμενες αντίστοιχες και δεν συμπεριλαμβάνουν τις διά του αγωγικού δικογράφου επιπροσθέτως αναφερόμενες δαπάνες ενέσεων σκυροδέματος, ασφαλιστικών εισφορών προς το ΙΚΑ και φόρου προστιθεμένης αξίας των αντιστοίχων τιμολογίων, ενώ παραλλήλως διά του αγωγικού δικογράφου έχουν υπολογισθεί και αθροισθεί επιπροσθέτως οι υπό τα στοιχεία «Β» έως «Ι» επιπρόσθετες δαπάνες διά ελαιοχρωματισμό, διά επιχρίσματα επιφανείας τοίχου, διά εργασίες ανακατασκευής τμήματος ηλεκτρικής εγκαταστάσεως του δυτικού τοίχου της οικίας της εναγούσης, διά υδραυλικές εργασίες επί του ως άνω τοίχου, διά επισκευή γυψίνων διακοσμήσεων, διά αποξήλωση και επανατοποθέτηση περιζώματος (σοβατεπί) των βάσεων των εσωτερικών τοίχων των δωματίων, διά επισκευή, καθαίρεση και επανατοποθέτηση πλακιδίων λουτρού, διά δαπάνη αποκομιδής αχρήστων δομικών υλικών, διά δαπάνη αποξηλώσεως και επανατοποθετήσεως ερμαρίων δωματίων εστίας και λουτρού και διά δαπάνη αμοιβής&nbsp; εκπονήσεως μελετών προσδιορισμού ζημιών και αιτίων αυτών υπό των υπ’ αυτής απασχοληθέντων τριών πολιτικών μηχανικών). Διά της εις ανωτέρω σημείο της παρούσης αναφερομένης αιτήσεως ασφαλιστικών μέτρων η ενάγουσα, μεταξύ άλλων, είχε ζητήσει την συντηρητική κατάσχεση πάσης κινητής και ακινήτου περιουσίας των εναγομένων μέχρι του ποσού των 6.000.000 δραχμών ή 17.608,21 ευρώ διά αποκατάσταση των ρηγματώσεων εσωτερικώς και εξωτερικώς επί των ισογείου και πρώτου ορόφων της τοιχοποιίας του κοινού ορίου των δύο ακινήτων, διά καθαίρεση τμήματος τοίχου πέραν της μεσοτοιχίας και δή σε μέρος υπάρξεως κατακορύφου φέροντος στοιχείου και διά αποκατάσταση των ρηγματώσεων εξωτερικώς και εσωτερικώς, εξ ού καταδεικνύεται διά συναγωγής δικαστικού τεκμηρίου ότι κατ’ εκείνο τον χρόνο η ενάγουσα είχε αποτιμήσει την ζημία της επί των ως άνω μερών της οικοδομής της σε χρηματικό ποσό ουχί μεγαλύτερο των 6.000.000 δραχμών. Οι εναγόμενοι κοστολογούν την ζημία των ως άνω συστατικών της οικοδομής της εναγούσης σε ποσόν ουχί μείζον των 300.000 δραχμών. Διά του εκπονήσαντος την από 25-5-1995 έκθεση ιδιωτικής πραγματογνωμοσύνης πραγματογνώμονος ΤΕΕ αναφέρεται ότι το κόστος αποκαταστάσεως συναρτάται προς την ποιότητα της μελέτης αποκαταστάσεως, την επιλογή της μεθόδου και των υλικών αποκαταστάσεως και της εξειδικεύσεως και της οργανώσεως του συνεργείου αποκαταστάσεως και ότι το μέσο κόστος αποκαταστάσεως, όπως οριοθετείται εντός των πλαισίων των τιθεμένων υπό των συστάσεων του Εθνικού Μετσοβείου Πολυτεχνείου διά τις επισκευές κτιρίων βλαμμένων από σεισμό και από τις κατευθυντήριες προδιαγραφές και οδηγίες διά επισκευές κτιρίων βλαμμένων από σεισμό του Υπουργείου Δημοσίων ΄Εργων, περιλαμβάνει καθαιρέσεις επιχρισμάτων, διευρύνσεις χειλέων ρηγματώσεων, αρμολογήσεις διά σκυροδεματοκονιάματος, ενέσεις διά σκυροδέματος στις λιθοδομές, ελάσματα και ρητίνες σε στοιχεία οπλισμένου σκυροδέματος και σε νέα επιχρίσματα, χρωματισμούς, τελειώματα και απρόβλεπτα. Επιπλέον σημειώνεται υπό του ως άνω πραγματογνώμονος ΤΕΕ ότι διά την προσεγγιστική κοστολόγηση κοινής αποδοχής του απαιτουμένου χρηματικού ύψους αποκαταστάσεως των βλαβών πρέπει να ληφθεί υπ’ όψιν ότι: α) οι βλάβες (ρηγματώσεις και αποκολλήσεις) φερόντων (και μη) στοιχείων του κτιρίου της εναγούσης οφείλονται: ι. σε διαταράξεις της ισορροπίας των μεσοτοίχων και σε μερική αποδιοργάνωση της μάζης αυτών (κυρίως εξ αιτίας κατεδαφίσεων των ένθεν κακείθεν ομόρων παλαιών κτισμάτων και δή ανατολικώς της παλαιάς οικίας ιδιοκτησίας … . κατά το έτος 1991 και της παλαιάς οικίας των πρώτου και δευτέρας εναγομένων κατά το έτος 1994), ιι. σε δονήσεις εκσκαπτικών μηχανημάτων υπό την στάθμη θεμελιώσεως κατά την έξω παρειά των μεσοτοίχων&nbsp; του κτιρίου της εναγούσης και ιιι. σε γήρανση των κονιαμάτων δομήσεως και επιχρίσεως, β) πέραν δύο διαμπερών ρηγματώσεων εντοπιζομένων επί του τοίχου του πρώτου ορόφου και μιάς εμφανούς ρηγματώσεως εντοπιζομένης επί δοκού και εξώστου του πρώτου ορόφου (κατά την πρόσοψη προς την οδό ……………..) και χρηζούσης διερευνήσεως και ειδικής μερίμνης οι υπόλοιπες ρηγματώσεις και αποκολλήσεις έχουν μόνον τοπική σημασία και δεν επηρεάζουν την ασφάλεια του κτιρίου και γ) δεν χαρακτηρίζονται ρηγματώσεις οι επιφανειακές διαρρήξεις της συνεχείας των επιφανειών (ξεφλουδίσματα – σχισίματα χρώσεων) υπό την επισήμανση ότι εκ παρεξηγήσεως ή λόγω αστόχου χρήσεως του όρου «ρωγμή» μερικές αποφλοιώσεις των πολλαπλών επαλλήλων στρώσεων υδροχρωματισμών των τοίχων του ισογείου έχουν χαρακτηρισθεί ως ρηγματώσεις διά των εκθέσεων ιδιωτικών αυτοψιών των πολιτικών μηχανικών ……. και ……… Επίσης, ο ως άνω ιδιωτικός πραγματογνώμων ΤΕΕ διευκρίνισε ότι η δαπάνη αποκαταστάσεως των ρηγματωμένων τοίχων: βάσει μέν της εκ μέρους της εναγούσης προσκομισθείσης από 5-7-1994 προσφοράς του πολιτικού μηχανικού ……. ανάγεται σε 12.602.400 δραχμές ή 36.984,30 ευρώ, δίχως να συμπεριλαμβάνεται στο ως άνω χρηματικό μέγεθος το κόστος επισκευής της ηλεκτρικής εγκαταστάσεως και τα κόστη των γυψίνων, των πλακιδίων και των ελαιοχρωματισμών (μετά των οποίων η συνολική δαπάνη αποκαταστάσεως ανάγεται σε χρηματικό ύψος 20.000.000 δραχμών ή 58.694,06 ευρώ), βάσει δέ της εκ μέρους των εναγομένων προσκομιζομένης από 2-11-1994 τεχνικής εκθέσεως του αρχιτέκτονος μηχανικού . …………….., η οποία αφορούσε επισκευή μέρους μόνον (επιφανείας 46,55 μ2 και πάχους λιθοδομής 0,50 μέτρου έως 0,60 μέτρου) της στάθμης του μεσοτοίχου και αντιστοιχούσε σε χρηματικό ποσό 325.850 δραχμών ή 956,27 ευρώ, ανάγεται (διά το σύνολο των επισκευαστέων επιφανειών τοίχου) σε 2.492.000 δραχμές ή 7.313,28 ευρώ. Διά του ιδίου ιδιωτικού πραγματογνώμονος ΤΕΕ περαιτέρω διευκρινίζεται ότι το κόστος αποκαταστάσεως – ανακαινίσεως των χρωματισμών δεν δύναται να συμπεριληφθεί στην αναγκαία δαπάνη επισκευής των ρηγματωμένων – αποκολληθέντων τοίχων, ενώ αντιθέτως πρέπει να συμπεριληφθούν στο αναγκαίο κόστος επισκευών, πρώτον η δαπάνη μελέτης επισκευής, δεύτερον η δαπάνη εγκαταστάσεως ικριωμάτων εις την όψη του κτιρίου και κινητών ικριωμάτων&nbsp; στο εσωτερικό του κτιρίου (κατ’ αποκοπήν), τρίτον η δαπάνη καθαιρέσεως επιχρισμάτων συνήθους κονιάματος τύπου «ΑΤΟΕ 2251» (προς 1.110 δραχμές ανά τετραγωνικό μέτρο), τέταρτον η δαπάνη καθαιρέσεως και επανατοποθετήσεως πλακιδίων λουτρού (κατ’ αποκοπήν), πέμπτον η δαπάνη επισκευής αργολιθοδομών διά ενέσεων σκυροδέματος και διχαγκίστρων (προς 10.000 δραχμές ανά τετραγωνικό μέτρο), έκτον η δαπάνη επισκευής οπτοπλινθοδομών πληρώσεως διά κοινών επιχρισμάτων τριπτών μετ’ ασβεστοκονιάματος τύπου «ΑΤΟΕ 7716» σε τρείς στρώσεις (προς 3.700 δραχμές ανά τετραγωνικό μέτρο), έβδομον η δαπάνη ανακατασκευής τμήματος της ηλεκτρικής εγκαταστάσεως (σωληνώσεων και συρματώσεων) των ισογείου και πρώτου ορόφων επί του μεσοτοίχου, όγδοον οι εργασίες αποκαταστάσεως γυψίνων (προς 600 δραχμές ανά μέτρο μήκους), ένατον η δαπάνη χρωματισμού (διά πλαστικού χρώματος δύο στρώσεων τύπου «ΑΤΟΕ 7785») μόνο των λόγω ρηγματώσεων επισκευασμένων επιφανειών (προς 2.900 δραχμές ανά τετραγωνικό μέτρο) και δέκατον η δαπάνη αποκομιδής αχρήστων οικοδομικών υλικών, δίχως, όμως, να δύναται να προσεγγισθεί κατά την παρούσα φάση το κόστος αποκαταστάσεως των στοιχείων οπλισμένου σκυροδέματος της όψεως του κτιρίου, δεδομένου ότι απαιτείται διερεύνηση της διαμπερότητος των εμφανιζομένων ρηγματώσεων. Προσεγγιστικώς δέ, κατά τον ως άνω ιδιωτικό πραγματογνώμονα ΤΕΕ, οι ως άνω εργασίες δίδουν την ακόλουθη εικόνα μερικού κόστους: δαπάνη κινητών ικριωμάτων επί της όψεως ανερχομένη σε 100.000 δραχμές κατ’ αποκοπήν, δαπάνη καθαιρέσεως επιχρισμάτων ανερχομένη σε 395.160 δραχμές (= 1.110 δρχ /μ2 Χ 356 μ2), δαπάνη καθαιρέσεως και επανατοποθετήσεως πλακιδίων ανερχομένη σε 50.000 δραχμές κατ’ αποκοπήν, δαπάνη επισκευής οπτοπλινθοδομών ανερχομένη σε 333.000 δραχμές (= 3.700 δρχ /μ2 Χ 90 μ2), δαπάνη επισκευής αργολιθοδομών ανερχομένη σε 1.200.000 δραχμές (= 10.000 δρχ /μ2 Χ 120 μ2), δαπάνη αντικαταστάσεως τμήματος ηλεκτρικής εγκαταστάσεως ανερχομένη σε 100.000 δραχμές κατ’ αποκοπήν, δαπάνη αποκαταστάσεως γυψίνων ανερχομένη σε 36.000 δραχμές (= 600 δρχ /μ Χ 60 μέτρα), δαπάνη χρωματισμών ανερχομένη σε 1.044.000 δραχμές (= 2.900 δρχ /μ2&nbsp; Χ 360 μ2) και δαπάνη αποκομιδής αχρήστων υλικών σε 100.000 δραχμές κατ’ αποκοπήν, οπότε το μερικό εύλογο κόστος (το αναφερόμενο στις ως άνω εργασίες) προσδιορίζεται σε 3.400.000 δραχμές (ή 9.977,99 ευρώ). Το&nbsp; συνολικό, όμως, εύλογο κόστος διά την επισκευή (συμπεριλαμβανομένων των εξόδων μελέτης και των επισκευών στα στοιχεία οπλισμένου σκυροδέματος) επεσημάνθη ότι εξαρτάτο από παράγοντες, οι οποίοι, κατά την σύνταξη της συγκεκριμένης εκθέσεως ιδιωτικής πραγματογνωμοσύνης παρέμεναν αστάθμητοι και μη μετρήσιμοι, εκτεινόμενοι πέραν των πλαισίων, τα οποία τίθενται από τις κατευθυντήριες οδηγίες του Τεχνικού Επιμελητηρίου Ελλάδος διά την διεξαγωγή πραγματογνωμοσυνών. Ανακεφαλαιωτικώς δέ επισημαίνεται υπό του ως άνω ιδιωτικού πραγματογνώμονος ΤΕΕ, πρώτον ότι κατά το έτος 1994 η παλαιά διώροφη οικία της εναγούσης είχε εμπορική αξία 50.000.000 δραχμών περίπου, δεύτερον ότι το κόστος συνολικής επισκευής – αποκαταστάσεως του ως άνω κτιρίου αφ’ ενός λόγω των ζημιών των μεσοτοίχων προς τα όμορα ακίνητα επί των αριθμών … και … της οδού …………….., αφ’ ετέρου λόγω γηράνσεως των επιχρισμάτων και εκ εν τέλει λόγω κρυφίων ελαττωμάτων αντιστοιχεί σε ποσοστόν 20% επί της προαναφερομένης εμπορικής αξίας του ως άνω ακινήτου και προσεγγίζει σε χρηματικόν ποσόν 10.000.000 δραχμών ή 29.347,03 ευρώ και τρίτον ότι από το ως άνω συνολικό χρηματικό ποσόν αποκαταστάσεως των ζημιών βαρύνει την πλευρά του κτιρίου την συνορεύουσα προς την οικία των πρώτου και δευτέρου εναγομένων ποσοστόν 50%, το οποίον αντιστοιχεί σε χρηματικό ποσό 14.673,51 ευρώ. Ούτως, κατόπιν συνεκτιμήσεως όλων των προαναφερομένων αποδεικτικών στοιχείων αποδεικνύεται ότι κατά τις εργασίες αφ’ ενός κατεδαφίσεως (διά χρήσεως χειροκινήτου αεροσφύρας προς αποκόλληση των επιχρισμάτων του κοινού μεσοτοίχου) και αφ’ ετέρου εκσκαφής (διά χρήσεως αυτοκινουμένης μηχανικής σφύρας και εκσκαφέως) εντός του δυτικώς από την παλαιά διώροφη οικία της εναγούσης ομόρου ακινήτου των πρώτου και δευτέρας εναγομένων και δή εν επαφή προς το κοινό όριο των δύο ακινήτων προεξενήθησαν ρωγμές και βλάβες στην παλαιά διώροφη οικοδομή της εναγούσης (εξαιρέσει του ανατολικού τοίχου αυτής του βλαβέντος από τις εργασίες κατεδαφίσεως και εκσκαφής εντός του ανατολικώς ομόρου προς αυτό ακινήτου σε προγενέστερο του κρισίμου χρόνο). Επί πλέον ένεκα των εργασιών καθαιρέσεως του επιχρίσματος του μεσοτοίχου διά πεπιεσμένου ύδατος προεκλήθη υγρασία εις την εσωτερική όψη του δυτικού μεσοτοίχου της εναγούσης. Πρέπει να επισημανθεί ότι οι ζημίες επί του ανατολικού μεσοτοίχου ήσαν ήσσονος σημασίας εν συγκρίσει προς τις επίδικες, και διά τον λόγον αυτόν δεν προέκυψε από τα εκατέρωθεν προσκομισθέντα αποδεικτικά μέσα ότι σε προγενέστερο χρόνο η ενάγουσα είχε ασκήσει αυτοτελή αγωγή κατά της ιδιοκτητρίας του ανατολικώς από την διώροφη οικία της κειμένου ομόρου ακινήτου προς αποκατάσταση εκείνων των ζημιών. Οι πέραν των προαναφερομένων επί του ανατολικού μεσοτοίχου υπόλοιπες υλικές ζημίες, οι οποίες δεν προϋπήρχαν του χρόνου της επίδικης κατεδαφίσεως και εκσκαφής ούτε συνακολούθως είχαν προκληθεί από προγενέστερα της ως άνω εκσκαφής γεωλογικά φαινόμενα και δή από τον σεισμό του έτους 1981 (ουδέν έγγραφον αρμοδίας πολεοδομικής υπηρεσίας έχει προσκομισθεί περί βεβαιωμένων υλικών ζημιών επί του ως άνω κτιρίου από την ως άνω σεισμική δραστηριότητα), είναι οι ακόλουθες και διά την αποκατάσταση αυτών απαιτούνται τα κάτωθι χρηματικά ποσά: α) διά κατασκευή και εγκατάσταση ικριωμάτων προ της όψεως του κτιρίου και χρήση κινητών ικριωμάτων εντός των εσωτερικών χώρων του κτιρίου απαιτείται κατ’ αποκοπήν χρηματικό ποσό 1.500 ευρώ, β) διά καθαίρεση επιχρισμάτων συνήθους κονιάματος (ΑΤΟΕ 22Σ1) σε επιφάνεια 300 μ2 προς 5 Ε /μ2 απαιτείται χρηματικό ποσό 1.500 ευρώ, γ) διά επισκευή αργολιθοδομών διά ενέσεων σκυροδέματος και συνδετήρων (διχαγγίστρων) σε επιφάνεια 100 μ2 προς 40 Ε /μ2 απαιτείται χρηματικό ποσό 4.000 ευρώ, δ) διά επισκευή οπτοπλινθοδομών πληρώσεως βάσει κοινών επιχρισμάτων τριπτών μετά ασβεστοκονιάματος σε επιφάνεια 70 μ2 προς 12 Ε /μ2 απαιτείται χρηματικό ποσό 840 ευρώ, ε) διά αποκατάσταση των στοιχείων οπλισμένου σκυροδέματος επί της όψεως του κτιρίου απαιτείται κατ’ αποκοπήν χρηματικό ποσό 2.500 ευρώ, στ) διά καθαίρεση και επανατοποθέτηση πλακιδίων λουτρού απαιτείται κατ’ αποκοπήν χρηματικό ποσό 400 ευρώ, ζ) διά ανακατασκευή τμήματος της ηλεκτρικής εγκαταστάσεως των ισογείου και πρώτου ορόφου (σωληνώσεων και συρματώσεων) επί του δυτικού μεσοτοίχου απαιτείται χρηματικό κατ’ αποκοπήν ποσό 700 ευρώ, η) διά αποκατάσταση των βλαβεισών γυψίνων διακοσμήσεων σε μήκος 50 μέτρων προς 4 Ε /μ. απαιτείται χρηματικό ποσό 200 ευρώ, θ) διά χρωματισμό με πλαστικό χρώμα τύπου «ΑΤΟΕ 7785» (σε δύο στρώσεις) επιφανείας 300 μ2 προς 9 Ε /μ2 απαιτείται χρηματικό ποσό 2.700 ευρώ, ι) διά αποκομιδή αχρήστων υλικών απαιτείται κατ’ αποκοπήν χρηματικό ποσό 700 ευρώ και ια) διά δαπάνη συντάξεως τεχνικής εκθέσεως προς διαπίστωση της ως άνω ζημίας απαιτείται χρηματικό ποσό 500 ευρώ. Ήτοι, η συνολική θετική ζημία της εναγούσης προσδιορίζεται σε χρηματικό ποσό 15.540 ευρώ. Επί πλέον από τις ως άνω ζημίες επήλθε μείωση της αξίας της παλαιάς διώροφης οικίας της εναγούσης, η οποία έχει κτισθεί επί οικοπέδου 126 μ2 και έχει συνολική επιφάνεια ορόφων 190 μ2, αφού και μετά την επισκευή της δεν αναμένεται ούτε πρόκειται να επανέλθει πλήρως εις την προτέρα κατάσταση. Η μείωση αυτή προσδιορίζεται σε χρηματικό ποσό 5.000 ευρώ. Εν τέλει από την αδικοπρακτική συμπεριφορά των εναγομένων η ενάγουσα υπέστη ηθική βλάβη, διά χρηματική ικανοποίηση της οποίας, λαμβανομένων υπ’ όψιν των συνθηκών τελέσεως της αδικοπραξίας, της παλαιότητος της οικίας της εναγούσης, του βαθμού πταίσματος και της οικονομικής και κοινωνικής καταστάσεως των αντιδίκων πλευρών είναι εύλογο να καταβληθεί σε αυτήν το συνολικό ποσό των 3.000 ευρώ. Επομένως, η συνολική υλική και μη ζημία της εναγούσης ανέρχεται σε χρηματικό κεφάλαιον 23.540 ευρώ, διά την καταβολήν του οποίου ενέχονται εις ολόκληρον ο πρώτος εναγόμενος και η δευτέρα εναγομένη ως προστήσας και προστήσασα συνιδιοκτήτης και συνιδιοκτήτρια, καθώς και ο τρίτος εναγόμενος και η τετάρτη εναγομένη ως προστηθέντες επιβλέποντες μηχανικοί και οι πέμπτος και έκτος εναγόμενοι ως προστηθέντες εργολάβοι. Έσφαλε επομένως το πρωτοβάθμιο Δικαστήριο, καθ’ ό μέρος διά της εκκαλουμένης αποφάσεως επεδίκασε μείζον του προαναφερθέντος χρηματικού ποσού και πρέπει, μετ’ απόρρριψιν της εφέσεως της εναγούσης και κατά μερική παραδοχή της εφέσεως και των προσθέτων λόγων των εναγομένων, αυτή να εξαφανισθεί, να κρατηθεί και δικασθεί η υπόθεση κατ’ ουσίαν (άρθρο 535§1 ΚΠολΔ), να γίνει εν μέρει δεκτή η κρινομένη αγωγή ως βάσιμη και κατ’ ουσίαν και να υποχρεωθούν οι ως άνω εναγόμενοι και εναγόμενες να καταβάλουν εις ολόκληρον προς την ενάγουσα χρηματικό κεφάλαιο 23.540 ευρώ νομιμοτόκως από της επιδόσεως της αγωγής. Η δικαστική δαπάνη αμφοτέρων των βαθμών δικαιοδοσίας πρέπει, υφισταμένου αντιστοίχου αιτήματος, να κατανεμηθεί αναλόγως της νίκης και ήττης (άρθρα 191§2, 183 και 178§1 ΚΠολΔ), κατά τα ειδικώτερον οριζόμενα στο διατακτικό.</p>
   <p><strong>ΔΙΑ ΤΑΥΤΑ</strong></p>
   <p>Συνεκδικάζει κατ’ αντιμωλίαν των διαδίκων τις υπ’ αριθ. καταθ. … /14-12-2007 και … /1-7-2009 εφέσεις και τους υπ’ αριθ. καταθ. … /5-10-2015 προσθέτους λόγους επί της πρώτης των ως άνω εφέσεων.</p>
   <p>Απορρίπτει την υπ’ αριθ. καταθ. .. /1-7-2009 έφεση της εναγούσης.</p>
   <p>Δέχεται εν μέρει την υπ’ αριθ. καταθ. … /14-12-2007 έφεση και τους υπ’ αριθ. καταθ. … /5-10-2015 προσθέτους λόγους των εναγομένων.</p>
   <p>Εξαφανίζει την υπ’ αριθ. 4889 /2007 απόφαση τακτικής διαδικασίας του Πολυμελούς Πρωτοδικείου Πειραιώς.</p>
   <p>Δέχεται εν μέρει την υπ’ αριθ. καταθ. … /1995 αγωγή ενώπιον του Πολυμελούς Πρωτοδικείου Πειραιώς.</p>
   <p>Υποχρεώνει τους εναγομένους να καταβάλουν εις ολόκληρον στην ενάγουσα χρηματικό ποσό είκοσι τριών χιλιάδων πεντακοσίων σαράντα (23.540) ευρώ νομιμοτόκως από της επιδόσεως της αγωγής.</p>
   <p>Επιβάλλει εις βάρος των εναγομένων μέρος της δικαστικής δαπάνης αμφοτέρων των βαθμών δικαιοδοσίας της εναγούσης, το οποίον ορίζει σε δύο χιλιάδες (2.000) ευρώ.</p>
   <p>Κρίθηκε και αποφασίσθηκε στον Πειραιά την 29<sup>η </sup>Ιουνίου 2017.</p>
   <p><strong>&nbsp;&nbsp; </strong></p>
   <p><strong>&nbsp;Η &nbsp;ΠΡΟΕΔΡΟΣ&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Η ΓΡΑΜΜΑΤΕΥΣ</strong></p>
   <p>&nbsp;</p>
   <p>&nbsp;</p>
   <p>&nbsp;</p>
   <p>Δημοσιεύθηκε σε έκτακτη και δημόσια συνεδρίαση στο ακροατήριό του την 19<sup>η</sup>&nbsp; Απριλίου 2018, με άλλη σύνθεση, λόγω&nbsp; συνταξιοδοτήσεως και αναχωρήσεως της Εφέτου Μαρίας Μέξα-Ευδαίμονος, αποτελουμένη από τους Δικαστές,&nbsp; Αικατερίνη Νομικού, Πρόεδρο Εφετών,&nbsp; Παναγιώτη Χουζούρη και Παρασκευή Μπερσή,&nbsp; Εφέτες, και με Γραμματέα την&nbsp; Γεωργία Λογοθέτη, δίχως να παρευρίσκονται οι διάδικοι και οι πληρεξούσιοι δικηγόροι αυτών.</p>
   <p>&nbsp;</p>
   <p><strong>Η ΠΡΟΕΔΡΟΣ&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Η ΓΡΑΜΜΑΤΕΑΣ&nbsp;&nbsp; </strong></p>
   <p>&nbsp;</p>
  </div><!-- .entry-content -->
 </article>
</div></div></div></body></html>